真是花中瑞|本朝名始闻|江南一梦后|天下遇清芬
悠然望江南|日出烟霭微|倚门双白发|屈指待儿归
挺挺潇湘玉|平生意独耽|玉堂风雨夜|思尔隔江南
幽人纫为佩|不为香与色|秋菊暨江南|未可比君德
本谓江南乐|佩刀居帐下|渔阳饮飞士|无一生还者
烟柳碧毵毵|泥融燕子酣|断肠春色好|无处似江南
桃花浪初起|三月尔江南|万树垂杨色|相留照暮酣
老向江南住|梅花共岁寒|故人清兴在|踏雪几回看
江南渌水多|顾影逗轻波|落日秦云里|山高奈若何
素质比瑶瑰|贞心不易摧|江南春信早|先寄一枝来
风雨滞残春|岂但梨花闷|梦里万重山|叠起江南恨
凤管何参差|吹作江南弄|怨来浑似痴|喜剧翻如梦
塞北多冰雪|江南足稻粱|相求应同类|莫近艾如张
雁影金河尽|梅花玉管催|江南望春色|独上凤凰台
江南多海味|异品四时有|秋风紫蟹肥|呼朋酌新酒
未报江南信|先开雪里村|要看花上月|立马待黄昏
独把重阳酒|西风白雁回|江南菊花早|应傍美人开
陇头人未来|江南春几许|惆怅玉笛声|吹落胭脂雨
江南季春天|莼叶细如弦|池边草作径|湖上叶如船
几载途中月|窥愁酒半酣|送人杨柳色|今日是江南
江南孟夏天|慈竹笋如编|蜃气为楼阁|蛙声作管弦
晼晚幽人佩|江南水石间|红尘没马耳|此意政相关
客从幽州来|幽州乐何许|胡姬作两鬟|尽是江南女
西曹衔命出|何日下都门|蚤见江南雨|应申孝妇冤
绿树坐黄鹂|青秧点白鹭|睡起倚船窗|知是江南路
高斋长对酒|下客亦沾鱼|不为江南去|还来郡北居
树拥溪边阁|山浮雨后岚|白头归未得|画里望江南
夜雨江南梦|春风陌上情|东皇如有意|移向玉阶生
荒城孤绝处|犹指玉钩亭|凉月遍宜上|江南山更青
步出城南门|怅望江南路|前日风雨中|故人从此去
江南孟春天|荇叶大如钱|白雪装梅树|青袍似葑田
芦叶满沙洲|凫翁取次游|生绡才半尺|占得江南秋
潇洒渭川上|数竿净如许|秋思满江南|寒烟淡疏雨
江南江北来|昨夜同枝宿|平明一声起|回顾已极目
片帆何处去|匹马独归迟|惆怅江南北|青山欲暮时
招招问舟子|船是江南不|以我木棉花|换尔金阊酒
石梁跨飞虹|水清鱼可数|莫谓非通津|亦有江南估
曾入江南梦|故宜名瑞香|何人好谈论|雅目误更张
猿狖号枯木|鱼龙泣夜潭|行人已天北|思妇隔江南
新裁明月扇|粟金光泚泚|上图江南山|下图江南水
金塘澹淡浮|垂柳参差碧|千里江南春|移来君几席
春树留残叶|晴峰带宿岚|滁阳山水秀|人道似江南
明月在江南|夜夜看逾好|今夜照两人|各自伤怀抱
不问江南北|江风任往还|杯中是何物|青峭皖公山
空庭清昼永|花落见春莫|谁念未归人|草色江南路
忆踏江南雪|看梅领好春|酒醒燕月白|惆怅未归人
昨夜宿江南|今朝过江北|愁听子规声|欲归归未得
南国留棠阴|江城遗白叟|君思用赵人|犹忆江南否
东南万里江|绿净一杯酒|王孙江南去|更得消息否
水面青蒲短|船头白鹭闲|江南万里意|好在绿杨湾
茫茫大河水|一叶向江南|不遇姜公子|何人借布帆
天远正难穷|楼高不堪倚|醉梦入江南|杨花数千里
出郭江南望|暮天云北飞|断蓬寒更转|长路几人归
烟雨催寒食|江南又暮春|可怜三月草|看尽六朝人
鸿雁何时来|肃肃楚天晓|悲鸣向江南|江北稻粱少
江南二三月|花柳映山青|送君江北去|草绿到长亭
烟柳绿毵毵|桃红着雨酣|春风迟步屐|幽意满江南
罗绮照青山|烟花正婀娜|从此入江南|不须沉铁锁
厌见雪如麻|不见梅放花|江北是客路|江南是客家
一尺江南信|聊凭健翼飞|吾儿如问我|衰病要儿归
旧日江南路|霜裘晓树间|无香供晏坐|有梦到秋山
尽日行荒径|全家出瘴岚|鲍娘诗句好|今夜宿江南
留滞江南久|今来万里归|春风稍和暖|作意入云飞
江南千里心|极北一回首|感兹水上萍|忍负杯中酒
昨夜梦魂中|故人忽相聚|今朝看画图|江南一枝雨
瓮菜抽青玉|葱根结水晶|此物江南有|沙场种不成
霜落洞庭渚|江南九月秋|稍违关塞远|适足稻梁谋
江南山尽处|两山如石门|溪流湍激雪|残日雨犹存
江南仲夏天|时雨下如川|卢橘垂金弹|甘蕉吐白莲
江南季秋天|栗熟大如拳|枫叶红霞举|苍芦白浪川
独立西风里|萧然自不堪|是谁增客思|呼作望江南
打拢渔家船|更锁东门渡|只从城下泊|不放江南去
郎向塞北游|妾在江南住|愿为防身剑|与郎作伴去
奔流去不息|离愁方未央|江南望江北|烟里见垂杨
惭老将谁托|劳生每自惭|何当重携手|风雨满江南
江南莲叶舟|江北莲花屿|尽日双鸳鸯|无人自来去
江南有美人|别后长相忆|何以慰相思|赠汝好颜色
魂清萼绿华|望绝江南使|天寒倚竹时|风标略相似
的皪林间白|风霜莫浪催|江南春不雪|似是一枝梅
夕阳数峰远|霭霭江南思|烟外有钟声|山僧独归寺
溪驿旧名彡|烟光满翠岚|须知今夜好|宿处是江南
若问寒梅意|香分庾岭多|江南无限雪|清润见阳和
万玉碧毵毵|烟深雨气涵|鹧鸪啼日暮|客思满江南
修竹江南好|平居有所思|清怜霜后树|繁爱雨中枝
昔岁城中过|曾遇江南叟|身老意萧闲|宁知今在否
人日江南好|风光梅柳新|谁将故园日|乞取去年人
玉貌飒风沙|何人不忆家|江南春未到|马上听琵琶
江南正月半|犹自有梅花|踏雪去何处|青溪道士家
日望江南路|秋风吹苎衣|钱唐君欲渡|应与雁同飞
江南红豆树|一叶一相思|红豆尚可尽|相思无已时
不见江南客|愿听江南钟|倾耳度遥夜|天寒多北风
林秋红树出|溪晓白云多|此景江南有|江南今若何
初迷武陵路|复出孟尝门|回首江南岸|青山与旧恩
一自骑鲸去|青山几度春|江南好风月|都属后来人
江南舟轧鸦|江北马连翩|经春不能赏|谁云不关天
江南一何秀|寄语北人道|翡翠戏兰苕|奈此颜色好
狗子佛性无|老蚌吐明珠|西川鸣杜宇|江南啼鹧鸪
朝为江南亲|暮与江南敌|江水本无情|人心自矶激
江南开最蚤|犹及仲春时|此地先飞雪|多情却愿迟
炎海少秋霜|叶红因客泪|因风片片飞|飞向江南坠
沙上问归帆|日美北风起|遥看一片云|飞度江南水
沙上望行人|日暮愁心绝|江南四时春|边地五月雪
月姊封银界|龙君幻玉壶|江南三尺雪|人道十年无
柳色绿堪把|桃华红未齐|君归江南去|芳草正萋萋
猫头争立玉|黄雀剩披绵|橘子生犹绿|江南十月天
扁舟暮归去|别路江南树|愁指楚山遥|明朝望君处
且攀隋宫柳|莫忆江南春|师有怀乡志|未为无事人
春色将归去|江南草正新|南风亦何意|偏脑欲归人
后雁来何暮|春风万里情|江南多燕子|无处觅同声
云连回雁嶂|潮落钓鱼矶|共说江南好|青山待客归
灵踪古迹盖江南|中馆居中日可探|云洞斜封埋壁地|石峰高插积金庵
五月西山积雪阴|荷花荷叶玉湖深|君行采寄吴郎去|一片江南塞北心
当初只欲转头衔|转得头衔转不堪|何似仁王高阁上|倚栏闲唱望江南
儿女欢喜罗酒浆|夜深笑语火炉傍|如何去岁听风雪|身在江南梦故乡
金沟河上始通流|海子桥边系客舟|却到江南春水涨|拍天波浪泛轻鸥
少居河北老江南|风月随身到处参|最是芳洲晴景好|泥融沙煖水光涵
屏风围坐鬓毵毵|绛蜡摇光照莫酣|京国多年情尽改|忽听春雨忆江南
挺挺新枝冒雪开|江南此种冠花魁|天公有意怜幽独|特遣阳和到早梅
上帝白云居九关|列仙亭馆号萧闲|念君未作骖鸾侣|愁杀江南庾子山
梧桐疏叶间微黄|年例江南未肯凉|菊自此花三两月|樽前日日是重阳
一枝欲寄陇头思|春早江南雁到迟|月黑小楼清夜永|紫箫吹断玉参差
梅花集里识真梅|曾读梅花偈子来|四海交游君倒指|江南只有贺方回
春到江南觉独先|蓂开三叶景初妍|阳和散作人间乐|社酒新丰美十千
主人随客共沉酣|无限风光入笑谈|独喜小童能解事|一声新调出江南
绿窗愁寂雨凄凄|春老江南花乱飞|莺亦自知人意思|垂杨深院尽情啼
武皇未识长卿才|多向吴王故国来|谁见江南佳赏处|月中词客雪中梅
当垆一曲竹枝歌|肠断江南奈尔何|游子未归春又老|夜来风雨落花多
野水参差落涨痕|疏林攲倒出霜根|扁舟一棹归何处|家在江南黄叶村
三叠秋心万里流|萧萧黄叶满汀洲|箨冠芒𪨗诗翁瘦|并作江南一片秋
数峰相倚玉成簪|楼阁深沈酒尚酣|十日春寒帘不卷|杏花飞雨满江南
剌剌北风吹倒人|乾坤无处不沙尘|胡儿冻死长城下|谁信江南别有春
元统才人总寂寥|奎章遗墨尚风标|钧天梦落江南远|肠断云中紫玉箫
灵槎明日渡江南|天上风情想尽谙|记得霓裳三两调|等闲休便向人谈
曾向燕云画里夸|孤山流水断桥斜|祗今残雪疏篱外|始见江南第一花
野花藤蔓乱毵毵|送别旗亭酒半酣|十丈画船如画阁|载将春色到江南
释迦八万四千塔|一在江南古道场|无碍展开青髻发|最初分得白毫光
森严风味变腴甘|未必能袪睡思酣|姑为先生宽水厄|却容归梦到江南
一树残花媚晓晖|淡香偏袭旅人衣|春风落尽东阑雪|三载江南未得归
夜色朝光两莫知|树间但见白差差|江南到处名姝少|一律前村雪里词
东风吹落战尘沙|梦想西湖处士家|只恐江南春意减|此心元不为梅花
桃脸韶容柳絮身|江南西洛岂由人|可怜杜牧空伤感|尚在朋游已丧真
万里江南雨外船|长腰粳米缩头鳊|广文繫马无由去|更有何人赠酒钱
凉州遮莫小江南|桑葚虽鲜也未堪|解道谢公怀远略|已夸风味胜黄甘
曾作金陵烂漫游|北归尘土变衣裘|芰荷声里孤舟雨|卧入江南第一州
平潮恰恰乱蛙鸣|断送江南春雨晴|绿縠细看桑眼破|紫茸还见草心生
数株烟柳绿毵毵|两岸青山起暮岚|多少天涯未归客|却从画里看江南
夜榜巴羊听水声|江南幽梦到吴屏|贺家湖上黄梅雨|四面荷香入画舲
小桃闲上小莲船|半采红莲半白莲|不似江南恶风浪|芙蓉池在卧床前
去年胡马渡淮流|江北江南处处愁|破虏只今犹遣将|富民何日定封侯
百万瑶妃传粉酥|诗翁列屋世间无|江南穷相韩熙载|有甚歌姬画作图
归舟归骑俨成行|江南江北互相望|谁谓波澜才一水|已觉山川是两乡
一朝卧病药相扶|才倚晴窗阅地图|莫说江南风景好|王孙头白怨蘼芜
金沟水溢白云池|万朵莲花映绿漪|一曲江南茜裙女|轻舟来唱采菱词
故乡寒食荼蘼发|百和香浓村巷深|漂泊江南春欲尽|山橙仿佛慰人心
风沙来往稻粱谋|江北江南一岁遒|非为红楼断消息|待梅暗候自清愁
三春不见一花开|独有城头散落梅|却忆江南晴日好|屐声齐上凤凰台
江南菊少开金色|只有霜葩杂御黄|乞得黄花真爱惜|明年剩种压群芳
声华奕世擅江南|谁似公家伯仲间|想见当年育英物|高秋爽气满西山
燕市悲歌酒易消|双声流响入云霄|送君更唱江南曲|草绿吴洲第几桥
内翰何年写画图|眼中惊见凤毛孤|一枝润带江南雨|遂使眉山草木枯
东风两鬓雪毵毵|一枕兰舟酒半酣|不似邵庵虞学士|杏花春雨忆江南
吴姬把酒唱离歌|一片愁心奈别何|莫怪相看频下泪|江南春色已无多
烟中修竹列千竿|空里疏花未可扳|唤醒罗浮山下梦|江南还有广南山
遍识青霄路上人|相逢秖是语逡巡|可胜饮尽江南酒|岁月犹残李白身
一回飞锡下江南|咫尺无由接笑谈|却羡婆须蜜氏女|发心犹愿见瞿昙
三闾苗裔有诗篇|哀怨千秋莫与传|行尽江南与江北|知音人在竹林边
汲水堤边杨柳花|东风吹散五侯家|江南一去繁华远|梦觉青山自煮茶
登朝初遇汉恩宽|正色危言百代看|谁料承明终不返|江南天自远长安
一春无况懒游山|风景依然三月三|十里杨花深似雪|马蹄无路入江南
过尽梅花把酒稀|熏笼香冷换春衣|秦关汉苑无消息|又在江南送雁归
二镇屯兵百万馀|花当消息近何如|征鸿日暮江南去|多少闺人望寄书
江南梅事已吹残|想见岭南青作团|邂逅诗成肯相寄|憧憧驿使入长安
京口瓜洲一水间|钟山只隔数重山|春风又绿江南岸|明月何时照我还
数口妻儿网一张|船为家舍水为乡|江南江北山如画|欸乃声中送夕阳
身落江南不自悲|正欣梅也可供诗|纷纷桃李胡为者|政似当年蔡克儿
袅袅腰肢翠拂眉|河东柳家娇女儿|江南烟雨楼百尺|楼上何人题好诗
青青山色水溶溶|月照潭心起卧龙|万里关山看欲尽|江南江北半仙踪
漠漠新茸上渚蒲|日痕波态共涵虚|无人解作江南曲|荷底田田自戏鱼
丈室空濛水石间|当轩客去鸟飞还|独看画壁云千片|正是江南雨后山
临溪桥畔柳毵毵|桥下溪流碧似蓝|烟雨画图行七日|不知春梦绕江南
欲向江南采白苹|杜鹃啼后已无春|洞庭龙女云中降|手把双珠笑赠人
江南草色别来久|梦绕梅花思不禁|何似拂衣归去好|小斋明月夜横琴
世间乡族最为亲|强半逡巡是古人|纵使江南官况好|也应回首一伤神
三千客路寄征骖|旅况凄然总未谙|唯有柳枝曾见惯|阿那又不似江南
汀苇苍苍白露凝|一滩寒月未收罾|西风吹醒江南梦|四壁蛩声半夜灯
春尽江南归已迟|湘南风雨度花时|无因剪取湘江色|携看江屏画竹枝
暮霞天角正红酣|渺渺飞鸣雁两三|万里中原消息断|赖能带得过江南
早春游望过欧潭|青竹红桃水似蓝|钓艇画船山色里|令人只是恋江南
君到江南梅正开|折梅称寿亦佳哉|平安傥遇重湖便|为把新诗写寄来
行尽江南最远山|却寻干越上清滩|秋晴云锦溪中过|玉石瑰奇一万般
江南秋色正疏疏|江岸人家尽是渔|中有故人渔一户|雁来不寄半鱼书
雪里梅花共月明|梅边杖屦一般清|江南此景人寂寞|抚卷悠然幽兴生
棱棱桑田带水田|夕阳幽兴满樊川|秪疑身在江南处|放我溪头罨画船
淮海风回吹血腥|青原不改旧时青|中朝将帅论功赏|不及江南一白丁
同泛楼船上玉京|独骑归马向濠城|日斜烟淡山如写|江北江南一段情
玉津亭树雪层层|故比人间分外清|恰似江南春到处|梅花一片拆园英
一劄重烦怪石供|开窗已觉翠浮空|数峰尚带江南雨|彷佛金焦入眼中
襄阳耆旧今谁记|祇有庞公在鹿门|白发江南两兄弟|瑞峰山翠锁深村
江南泽国水风秋|彭蠡西来是上游|百尺楼船箫鼓发|和云冲过百花洲
二年孤负观花眼|少见江南第一枝|细读坡公当日句|恍如玉立耿疏篱
漫将杯酒佐馀酣|旅次新愁未惯谙|极目遥空秋一色|月明偏自炤江南
久客萧然万虑轻|殊方遥指使星明|山头杜宇声何急|翻动江南行乐情
卧榻而今又属谁|江南回首见旌旗|路人遥指降王道|好似周家七岁儿
江南千里绿田田|荡漾临风碎复圆|为报汉皋神女道|骊龙尚未月中眠
虎头牌子织金裳|北面三年蚁梦长|借问一门朱与紫|江南几世谢君王
十月江南正苦寒|花开如雪雪成团|如今老尽咸平树|只写前身画里看
竹溪梅坞静无尘|二月江南烟雨春|伤心此日河平路|千里荆榛不见人
见山堂上山如画|二十年前曾客来|风絮满城归不得|江南老却贺方回
玉露金茎未易攀|西风斜日送君还|潞河杨柳今摇落|愁杀江南庾子山
江南费尽春风力|岭头驿使无消息|有人赠我一枝花|满面春风与春色
飞墨来从海岳庵|春风吹雨满江南|青山肯被云遮尽|时耸尖奇一两簪
依依杨柳暂停骖|别酒何时尽日酣|此后相思成远梦|定随明月到江南
江北江南入夏来|云蒸日煦欲黄梅|邸居兀坐关山隔|空想微酸到齿隈
青楼醽醁客中圣|碧苑鞦韆人半仙|春满江南佳丽地|绿杨芳草思娟娟
煖日初抽宿麦芽|东风吹草绿平沙|江南开老春多少|二月东昌见杏花
江南贾客去忘归|扑面边尘自在飞|想得那边寒较早|夜来密地剪征衣
三峰好结一花龛|濯足时临玉女潭|莫驾琴高鲤鱼去|车箱一穴出江南
春风一夜别衡阳|楚水燕山万里长|莫怪春来便归去|江南虽好是他乡
绿树菲菲紫白香|犹堪缠黍吊沉湘|江南四月无风讯|青草前头蝶思狂
抚州竹扇制来新|邓子持归赠野人|六月江南如此热|海风一起静黄尘
银蜡风多护锦屏|飞觥不逐舞腰停|当筵莫唱江南曲|白发周郎已倦听
家住江南青竹林|别来无日不关心|偶然写向齐纨上|便欲移床坐绿阴
落落江南旧布衣|水边林下静相宜|白头更有浮荣系|自咏武公淇澳诗
重阴浩瀚渺无滨|草木摧残见本真|谁识江南一枝信|明年春事正催人
江南花草易芳菲|今我还家已似迟|最恨春风苦无思|卷藏红绮不容披
流云行水出名姝|酒尽花前双玉壶|此曲江南都忘却|春风转调小单于
小人拙直颇近真|放论动取儿曹嗔|何似饮醇浇舌本|醉来卧唱江南春
许下长途片雪残|貂裘狐帽过春寒|题诗夸向江南客|嬴得琼瑶马上看
春鸟催归处处闻|乡心画出翠氤氲|江南山色无多少|总向邗沟作白云
绿云影覆白云英|馥郁秋风不易陈|休遣江南夸艳曲|朝朝琼树眼中新
偶向妙峰亭上望|一襟寒色近春分|晴风吹放天全露|吹尽江南江北云
瑶池三月正春酣|浅绿深红雨露含|莫唱鹧鸪新乐府|座中有客是江南
駮駮山苍杂水红|不如冷眼看秋风|北鸿已望江南起|飞过榆林月正中
故人赠我江南句|飞尽梅花我未归|欲寄相思无别语|一枝寒玉澹春晖
潦倒云门泛铁船|江南江北竞头看|可怜无限垂钩者|随例茫茫失钓竿
䴔䴖㶉𫛶绕船飞|翠筱青杉照晚晖|无限好怀消不尽|江南风景梦中归
五风十雨亦为褒|薄夜焚香沾御袍|当知雨亦愁抽税|笑语江南申渐高
诗酒江南剑外身|眼惊幻墨逼天真|是谁不道君无对|世上元来更有人
紫箫吹断玉梅魂|梦入江南几处村|半夜落英飞不定|旋添清绝到柴门
解缆移舟浙水滨|晚潮初落岸痕新|酒酣卧唱江南曲|月在篷窗冷照人
花事阑珊绿覆除|累累带雨更愁余|涛笺藉染胭脂色|聊寄江南一纸书
弱质何堪马上尘|失身谁复更怜身|伤心不作还家梦|孤负江南一夜春
江南风雨馀几信|有底淮南春事迟|凭君料理玉妃面|快作酒红生晕时
谁把人间比梦间|本来梦觉两闲闲|清风一枕北窗下|游遍江南多少山
等君日日在高台|吹尽杨花君不来|归兴自浓身尚客|江南老却贺方回
水边小树寻常见|不似横枝花更繁|乱后江南谁寄与|只将图画赏清樽
单骑堂堂诣虏营|古今祸福了如陈|北方相顾称男子|似谓江南尚有人
歌舞销沉一夜风|繁华自古送英雄|可怜七曲江南弄|都入胡笳惨淡中
王母宴归西海上|空留青鸟羽参差|黄云苦竹江南霰|独立寒条岁晚时
汴水东边杨柳花|春风散入五侯家|繁华一去江南远|闲汲山泉自煮茶
江南列郡尽乘城|藏穴何人肯出兵|惟有使君躬擐甲|刘家港口看潮生
门外数株韦偃树|屋头一带巨然山|江南旧日经行处|多有人家似此间
越王宫里如花人|越水溪头采白苹|白苹未尽人先尽|谁见江南春复春
翛然文室卧楞伽|一枕江南兴未涯|三十六陂春水色|画船箫鼓载吴娃
谁人更识贾长沙|老作江南百姓家|但使瓶中有春酒|不劳恸哭与长嗟
江南大半旧经过|君称心多我恨多|好景阻陪游赏去|空萦老病动悲歌
仙重三千不可图|从教千古强名模|长因塞北烟尘息|记得江南啼鹧鸪
压囊红溜滴真珠|配食江南赤鲤鱼|今日钱塘江上客|自怜吾亦爱吾庐
石子冈前霞满天|千枝杏花更可怜|江南觅得同游侣|不是诗禅即酒禅
玉妃步月影毵毵|燕罢瑶池酒正酣|半夜不知香露冷|春风吹梦过江南
春尽山桃花满枝|怨春休道北来迟|人人正醉春时节|政是江南肠断时
萱草花开日又西|太湖石畔鹧鸪啼|竹枝不是江南曲|唱得樽前思欲迷
雁落平沙字字愁|打包不肯与山留|一篷烟雨载秋去|诗在江南芦荻洲
香作飞尘玉作烟|轻寒微月养愁天|梅花本是江南弄|一叠关山倍可怜
荆扬春冬异风土|江北江南春冬花|跨马出郊时极目|应须美酒送生涯
满林红雪影毵毵|夜静和春浸碧潭|却忆骑驴二三月|杏花小雨看江南
御史新来水石工|数峰依约米南宫|试添茅屋秋林下|著我江南鹤发翁
暮春春始遍长安|杨柳青青拂水端|若似江南春太早|而今那得嫩条看
忆在江南梅照眼|几年繁蕊失溪云|如何枯树寻常见|一雪垂花朵朵分
故园雪树想彫零|却向毫端见典型|梦破江南愁绝处|前村烟迥雨冥冥
咫尺云山便出尘|我生长日自因循|凭君画取江南胜|留向东斋伴老身
江北江南水一涯|迷楼结绮两堪悲|雷塘草绿人安在|曾见黄奴坐井时
春莫初逢三月三|多情风两遍江南|愁中花事关心事|带雨移花上小篮
二陵寒食雨连天|禾黍荒凉复几年|愁绝江南空骋望|君臣犹隔九疑烟
卜居拟向水晶宫|深筑茅斋万竹中|三月江南莼菜美|季鹰何苦待秋风
云容覆枕无非白|水色侵矶直是蓝|田种紫芝餐可寿|春来何事恋江南
一棹江南本旧期|宦途多事独栖迟|东风几度停舟意|惟有春潮日夜知
行春使者惜春华|处处春风杨柳花|不向江南望江北|却将恩怨属琵琶
逆旅相留慰苦辛|萧萧同侣二三人|笛中谁谱梅花引|已送江南十日春
江北江南从此辞|江波潋滟似来时|春风送客无南北|带得莺声过水涯
采采江南茉莉花|移根多在列侯家|清时幕府浑无事|羽扇纶巾自煮茶
半壁烟霞几树苍|松门寒掩曲溪长|客来想象江南景|一片湖山带夕阳
年来两鬓雪萧萧|懒把黄金带系腰|拟向江南寻旧隐|白云庄上狎渔樵
问君此去欲何之|江北江南各一涯|南北即从今日别|销魂不在渡江时
家住江南古帝城|江风长夏绕门生|不知头白缘何事|两月官舟触夜行
雨洗清江十里秋|渡头水落放轻舟|客窗一枕江南梦|都在兰汀杜若洲
春风绿尽江南草|夜雨红销树底花|独立斜阳多少恨|长空捲散暮天霞
江南秋色雁来归|林壑风烟草树微|公退展图频北望|太行山上白云飞
行到颓墙与断桥|试和明月拗枝头|江南多少闲儿女|带着梅花便带愁
江南春早落花迟|踏尽飞花人不知|自有酒香停去马|不须野店插青旗
铜台翠瓦散春烟|歌舞人空曲尚传|不意秋风寥落后|江南更识李龟年
牵牛引蔓上棠梨|上有幽禽夜夜栖|自有秋风动疏竹|江南落月不须啼
草庐藏得卧龙才|许我英雄亦异哉|刚道同心金可断|江南便是海南垓
匹马行行西复东|一鞭腾破雪千重|寒梅初放一枝白|间破江南无数红
深春亭馆客来稀|坐看幽花著雨飞|十二碧阑莺语细|江南梦好未思归
不见桥东黄布帘|树犹如此我何堪|袅袅亭亭忒无赖|又将春色误江南
日永湖山桧影斜|微风时堕紫藤花|道人无限江南意|更写筼筜向客夸
碧池妆镜晓寒消|不染铅华意自娇|恼杀江南赵公子|却将金粉浣生绡
一盏扶头又半酣|久无归梦到江南|桃花欲发杏花谢|细雨斜风三月三
玉堂妙笔交游尽|投老江南隔死生|最忆崖州相忆处|华星孤月海波清
东风荡漾百花潭|翠袖迎风酒半酣|好鸟隔窗催晓色|美人残梦隔江南
窗外平畴交远风|豆花成实谷苗丰|向来河朔经行地|尽在江南烟雨中
江北江南纸鹞齐|线长线短迥高低|春风自古无凭据|一任骑牛弄笛儿
江北江南一道兵|匆匆据石各论情|功成与尔游沧海|此语当初是至诚
三月江南花满枝|风轻帘幕燕争飞|游人休惜夜秉烛|杨柳阴浓春欲归
无定河边觱栗鸣|夜深灯火赫连城|八千里外江南客|边塞悠悠度月明
北地风高卷塞云|惊沙吹起雁成群|客边偶写龙孙谱|忘却江南有此君
专诸古巷起秋尘|行尽江南不见人|此地空传有游侠|惟君意气不知贫
江南塞北遍曾游|一饭何方不可留|快箸旧尝便蛮耳|垂涎安得饫𫗴头
辰溪燕子点波飞|恰似江南带雨归|对入画梁相并语|满庭红艳发蔷薇
新诗字字巧春蚕|堕马妆成白玉簪|我住三洲流水曲|几回子夜梦江南
摇落枯葭战晚秋|浴凫飞鹭两悠悠|只疑身在江南地|泖上飘然一叶舟
孤市人稀冷欲冰|昏昏一盏店家灯|开门拂榻便酣寝|我是江南行脚僧
大殿连云接爽溪|钟声还与鼓声齐|长安若问江南事|说道风光在水西
戏墨王孙似子瞻|鸡栖石上着毵毵|汴京回首西风急|流落江南共海南
江南四月苦风波|细雨天寒柰若何|梅子之黄如弹子|菘窠其白柰花窠
梅豆班班已满枝|暗香犹未吐酴醾|和风煖日江南路|正是山矾烂漫时
闲驻春旟玩碧浔|波光杳杳树阴阴|便将塞下风沙意|回作江南烟水心
四朝十帝尽风流|建业长安两醉游|惟有一篇杨柳曲|江南江北为君愁
误人吹裂柯亭笛|岂有残英落绮席|始信寿阳人写真|不知江南近消息
油窗漠漠雨垂垂|秋尽江南草木知|促织到头无一语|不知能有几多丝
北望中原泪满巾|黄旗空想渡河津|丈夫穷死由来事|要是江南有此人
秧马泥深茧犊闲|烛龙顾影桔槔间|寻常六月江南雨|不比君王帑藏悭
燕山丈人年九十|戏笔扫此双犁牛|江南夜半春雨作|老农惊起为君愁
稻塍流水是江南|阴壑悬崖午送岚|欲上瑶光楼上望|青松白石系征骖
风雪开门夜甚寒|此来非但一尊欢|江南果是他家物|岂可容人卧侧鼾
江南伊轧水车鸣|一夜东风绿尽生|可是采桑人罢绣|抛针到处踏莎行
朱雀门前花草空|明驼尽载景阳宫|六朝春色龙沙去|一片江南雁塞同
王门无事足幽探|为赋新图句不堪|莫听雁声思故里|筒中盘谷似江南
岁恶无邻堪乞籴|时艰何地可移民|秋来一夜江南雨|不责空囷活饿人
感君风谊我何堪|问遗时时过草庵|今岁未知霜蟹美|一餐还似到江南
梦想江南今日到|肩舆过处落花风|行人五月金陵道|石竹花开白雨中
回首江南事巳非|故家庭院锁重围|柳塘西馆斜阳里|只有当时燕子飞
沙行水宿几江南|石斗龙求久已谙|秋水故应旋面目|顺流东望为君惭
塞边羝牧长儿孙|水草全枯乳酪存|不识江南有阡陌|一犁烟雨自黄昏
江南江北两风流|一作迷津一拜侯|至竟不如隋炀帝|破家犹得到扬州
双柳垂眉别样梳|醉来马上倩人扶|江南有眼何曾见|争捲珠帘看固姑
漠漠春从天际来|春旗已在望春台|寒销岭上容梅落|暖拂江南放雁回
江南乔木巳无多|谁画参天铁石柯|记得玉堂春昼永|寒林坐对老东坡
江北江南几驿亭|可怜彊半草青青|夜凉月白西湖水|坐看三台上将星
五更寒袭紫毛衫|睡起东窗酒尚酣|门外日高晴不得|满城湿露似江南
藕花飘紫水拖蓝|秋夜河灯净业庵|此景却疑身是梦|与卿携手在江南
春近衡峰雁又回|老怀休忆故山梅|花期自是江南早|早晚湘南也解开
御堤新柳碧毵毵|袅雾垂烟总不堪|借问道傍车马客|几多离思在江南
云满秋江月满台|江南风景梦中开|喜心倒极翻悲壮|一纸家书万里来
为爱风篁手自摹|不烦把烛倩官奴|须当白战筼筜谷|羞杀江南没骨图
笔端造化出天巧|写出江南雪压枝|谁道春归无觅处|横斜全似越溪时
春风修禊忆江南|酒榼茶垆共一担|寻向人家好花处|不通名姓即停骖
江南微雨杏花春|一个渔舟载病身|莫信归来示无用|钓竿斜日弄丝纶
欲泻琼浆洗我忧|玉壶分送不知休|醉来一觉还乡梦|看尽江南二十州
便驱匹马出烟岚|圣主恩深若海涵|却到玑衡高处望|白云无数满江南
踏尽东西散胜岩|却提只履过江南|远人若解真常位|不碍携庵到处参
行尽江南万里山|落霞晴映晚枫丹|何人倚剑留孤调|夜半清光贯斗寒
独乐园深引趣长|江南有地亦宜桑|素衣不怕淄尘染|京洛相忘即故乡
衔得芹泥入画帘|江南门巷柳花天|分明社燕催春老|错向东风恨杜鹃
尔自贪痴不肯闲|江南多少好青山|老夫为不爱官职|买得狂名满世间
山阴道上桂花初|王谢风流满晋书|曾作江南步从事|秋来还复忆鲈鱼
真色生香无世尘|参横犹记梦回人|风前懊恼梅花使|不寄江南一点春
教官昨自江南来|但有清风无尘埃|曾遇芙蓉池上客|仍过方家旧钓台
风香月影雪肌肤|朔客晴窗看画图|江北江南数千里|梦魂何处觅西湖
千丝吐尽尚为蚕|花月心情事事堪|前夕家园争乞巧|穿针小妇忆江南
惊风吹霰雪中还|万里黄云一线关|回首江南此风景|唯将呜咽写潺湲
清河舟楫达孟城|夹岸青青麦浪平|闻说江南好风雨|绝怜江北望秋成
江南江北翠旗遥|夜夜深宫锁寂寥|何处龙舟试歌舞|秦淮明月广陵潮
建节凉州万里回|若为乞取铁丘台|江南大似淮南日|强为君王卧治来
江南女儿年十五|两髻丫丫面粉光|小红船上采莲叶|北客初来应断肠
十月江南已得霜|相君门客小山房|冬深柏子和香扫|准备生辰作好香
旧冬全未见梅枝|多是江南春讯迟|今日相逢犹摘索|翠涛笺上写新诗
十月江南未陨霜|青枫欲赤碧梧黄|停桡坐对西山晚|新雁题书已著行
燕山二月已春酣|官柳霏烟水映蓝|屋角疏花红自好|相看终不是江南
行尽江南处处山|无钱归去买山闲|自怜不在施为地|空对流民数汗颜
谁折一枝千里信|江南曾寄与人夸|如今不奈城头角|僝僽花神也撒花
落月西窗闻禁钟|梦回远客立云龙|江南飞尽千株雪|辜负梅花过一冬
江南春尽野花稀|绿树阴阴结夏帏|诗在浩然驴背上|按鞭徐咏夕阳归
自解呼名绣领齐|梨云竹雨暗寒溪|东风却忆江南北|桑柘村深处处啼
山隈水曲抱烟岚|露月霜风酒半酣|梦里怀人心切切|梅花一片下江南
人别江南花别春|莺莺燕燕总伤神|旗亭酒软歌姬艳|争奈相如是病人
雨回新绿方留润|日映轻红无尽娇|为惜江南春事好|对香吹水入金焦
江南五月稻抽芒|想见含花带露香|底事淮乡太迟晚|一犁新雨正开荒
故家本自尚书族|元住江南珠浦滨|归掩玄关力精进|古仙多是姓刘人
山回水曲若耶溪|八月荷花光映堤|越女劳歌采莲曲|江南今有杜鹃啼
六花飘落五花开|两白交辉绝点埃|花神不怕寒侵骨|能占江南百卉魁
江南才子杜秋诗|垂老心情故国思|金缕歌残休怅恨|铜人泪下己多时
白刃交飞楼下楼|却教骑马逐吴钩|江南此去无消息|只听鸿声认妾愁
越罗如雪紫竹枝|江南白波生藕丝|乘鸾儿女上天去|明月动引清风随
江南翠竹动成林|谁折寒枝寄赏音|说与双清堂上客|萧然应见此君心
烧痕吹尽荻芽生|江南二月春禽鸣|闲倚柁楼看远水|依依杨柳故园情
江南才子总知名|久别烦君为寄声|说道头颅将四十|髭须先白两三茎
江南才子许浑诗|字字清新句句奇|十斛明珠量不尽|惠休虚作碧云词
梅君消得为高吟|素艳曾无媚世心|粲粲墙隈自潇洒|江南到处有知音
江南无处不闻歌|晦日中军乐更多|不是风光催柳色|却缘威令动阳和
日极江南千里春|谁今洒笔可招魂|向人犹作故时面|翠竹苍烟一万根
夹岸鸣钟早渡回|冥冥江色未全开|西庵要看千峰碧|更有江南半月梅
海雾昏昏水拍天|马牛遗矢满平川|翻思五月江南道|万木清阴叫杜鹃
眼中只有梅千树|不挂世间蜂蝶花|十载江南春梦断|至今清影在君家
淮南不改江南天|五月如秋意惘然|仰首勿言居士疾|信心赖有祖师禅
九十春光将过半|凄凄犹似旧冬天|依稀记得江南景|小扇轻衫戏水边
江南无地不清幽|十载红尘祗梦游|此日推篷江上看|几家茅舍竹修修
谁写罗浮梦里云|飞来山鸟意相亲|傍人莫笑头如雪|占得江南第一春
玉树新花夜夜开|张嫔风韵孔嫔才|感恩谁似中庭鸟|解咏江南草化灰
一夜江南少女霜|枫飘丹叶满斜阳|儿童不信秋容晚|却道青山也艳妆
万卉千葩画不如|芬芳合比白云腴|应凭巧绝传神笔|幻出江南没骨图
倚天青壁瘦巉岩|下有神龙捲作潭|龙欲出时山吐气|黑云随手暗江南
京城走马听晨钟|我亦宵征仆兴慵|却忆江南春睡美|小楼攲枕听村舂
枫林惨淡远山微|全是江南欲雪时|极目诸天云一色|只无六出上寒枝
王郎酒醒倚修竹|雪后重檐拥毳衣|亦有江南未归客|青山影里马如飞
二年音信阻湘潭|花下相思酒半酣|记得竹斋风雨夜|对床孤枕话江南
风雨交交耿夜灯|天涯兄弟对床听|莫嫌诗作江南语|一梦家山眼亦青
十七年间四别离|江南江北几驱驰|相逢转觉工夫密|不作寻常血气衰
寺官官小未朝参|红日半窗春睡酣|为报邻鸡莫惊觉|更容残梦到江南
江南五月作秋阴|杜若洲前十日霖|卧听儿童说风雨|老来元自不关心
翠筱横侵鹤膝枝|江南篱落雪残时|杨郎笔下烟岚集|留作晴窗觅句资
三年闽海类飘萍|今近天枢第一星|虽是玉京犹万里|江南山已望中青
芦笋初生水绕村|河鲀旋煮荐清樽|十年不踏江南岸|杨柳飞花欲断魂
拟上高峰最上头|篮舆已赁又还休|旧来诗眼如今别|添与江南一段愁
少年曾读在原诗|忽见飞鸣傍竹枝|忆著江南好兄弟|岁寒风雪欲何之
繁英暮落早还开|偏向江南处处栽|北客见时三叹息|扶桑国里海船来
江南二月柳枝阴|江笛吹来折寸心|江上向君吹一曲|不知何处是知音
冰霜满眼岁将残|万木萧条不耐看|漏泄江南春信早|一枝初破雪中寒
燕山雪花大如席|岂料江南亦见之|腊前六出知焉往|却在春风二月时
二十四番花信风|此风先到寿阳宫|若教吹入罗浮洞|笑杀江南白发翁
少年头角老成身|一寸心中万古春|清白自然颜色好|江南歌咏有诗人
彷佛江南一梦中|虚堂尽日转温风|春深稍觉裌衣重|昼永不知樽酒空
曾为流离惯别家|等闲挥袂客天涯|灯前一觉江南梦|惆怅起来山月斜
画栋宵寒燕未来|江南谁寄一枝梅|闰年雪后春工晚|羯鼓催花满槛开
江南气候异京师|天道流行动失时|柳条梅蕊相催迸|蛱蝶黄鹂未入枝
江南千载尚仪形|鼎轴真同海燕轻|唐史后来谁捉笔|谩教房杜擅前名
江南书院初图霸|乃斲清琴尔许精|却忆焦桐裁爨下|要知徽外是真情
飘蓬万里隔风沙|梦到江南未到家|料得夜深霜月苦|几人挥泪说梅花
又是分蒲撷艾辰|年光容易误游人|谁怜范蠡湖边渡|不见江南五月春
白沙翠竹钓鱼矶|家在江南未得归|最恨花光山下路|数声杜宇背人飞
江上黄芦风作花|一双秋影落寒沙|春风又绿长安草|何必江南有岁华
磨剑剑石石痕裂|饮马长江江水竭|我军百万战袍红|尽是江南儿女血
江南碧树映霜秋|丹实清香破客愁|常恨忌辛消俗口|为评蠲愤诧齐州
要写秋光写不成|愁凝苦竹淡烟横|叶间尚有湘妃泪|滴作江南夜雨声
江北江南寒气重|雪花如席蔽天来|五更野叟敲门报|屋外老梅连夜开
中牟县里驻归骖|客路情怀尽自谙|白草黄沙仍渭北|断陂流水已江南
新亭地望是神州|夷甫诸人话转愁|又见江南描画出|古今容易得悠悠
云林弟子浦长源|风雪相逢白下门|请写江南山水窟|着我读书秋树根
树林蓊蔚水萦环|知是江南何处山|几载幽并倦行役|按图欲借屋三间
江南龙节水为乡|水不纯阴有半阳|一片湖光共深浅|两般泉脉异温凉
曾将心事托寒酸|种得梅花遍草庵|骑鹤归来城郭是|西风残雪满江南
江南地暖少严风|九月炎凉正得中|溪上玉楼楼上月|清光合作水晶宫
马上青山夕照明|看山应动故乡情|虽然不及江南好|犹胜平原旷野行
上林花妥逐莺飞|愁绝江南雪里时|嚄唶何须旁檐喜|毰毸相对两寒枝
燕懒莺慵三月中|画船箫鼓漾和风|莫言春尽江南景|到处明霞映水红
江上睡鸭烟草肥|江南白苎催换衣|雨声四月不知暑|过尽樱桃人未归
离筵别棹暮江滨|红树青山映白莼|一过江南风景异|两行衰柳送行人
南旺湖边沙柳春|鹅黄凫藻相鲜新|棹歌歌遍江南曲|袅袅长风吹白苹
忆在江南处士家|每从雪里见横斜|北来十月燕山下|却忆梅花似雪花
江上春波烟雾昏|江南游子怨销魂|五侯池馆歌钟沸|争信麻衣忆故园
家住江南似鉴湖|料他春色到平芜|不知此日参军庙|谁写新桃换旧符
廿载金陵九还往|何如三宿在桑间|还家更有江南兴|只取囊诗子细看
春到江南最可人|梅花点点竹阴阴|闲来后乐亭中坐|水满方塘天影深
瑞香早入江南梦|抹利来从毗舍园|久与道人同寂寞|不如来荐孔融尊
白面道人门不出|晚凉倚树听秋风|最怜八月江南好|老雁叫云霜叶红
客子徒烦赋忆梅|怯寒未肯腊前开|定知酒处频回首|有待江南信使来
云兴霞蔚控千山|势压江南广殿寒|风偃万松斜日晚|卧看风雨落人间
江南二月杨柳阴|蓟门雪花三尺深|祇为和歌燕市好|不知台上有黄金
千金紫陌驻游骖|绣阁银灯酒半酣|十四年来魂梦断|今朝江北望江南
垂垂秋雨没鞯泥|经昼门前无马嘶|乘静因题送行什|江南归思已凄迷
秋风杨子桥头路|秋水官船泊未开|此处定知乡里近|江南山色望中来
野菊斑斑澹月华|青天如纸雁行斜|寒香留到冰霜地|不见江南百草花
七百里多平水面|江南大抵是仙官|宝带桥头别亲旧|莺花一路到临安
惆怅江南早雁飞|年年辛苦寄寒衣|征人岂不思乡国|只是皇恩未放归
艳句新词满彩笺|晓风残月六郎天|如何制尽江南曲|不记江南相府莲
蜀栈青骡不可攀|孤臣无计出秦关|华清风雨萧萧夜|愁杀江南庾子山
吴将勤苦见高科|艺至春官不奈何|想得江南诸父老|因君鞭鞑子孙多
山法雄深水意奇|秋林霜皎月明时|令公多是张防禦|每得江南草木知
去国翻成汗漫游|迢迢云海六鳌愁|归来又踏江南土|都在当年拄杖头
城边沙路净无尘|残月穿林欲趁人|似向江南何处见|春光晓色一时新
雪边画阁几时春|遥映江南柳色新|立马长干愁不折|无因寄与望中人
大梁城里王居士|园有江南数种梅|乱后只疑随劫火|那知移向此间来
尚书好画江南住|寄与题诗两翰林|千古高情俱妙绝|至今春树暮云深
一段清冰浸月华|短篱疏竹是谁家|春光元不分吴蜀|惊见江南半树花
年年新竹破苍苔|清拂江南旧柏台|不道停云高兴发|却从江北寄春来
清绝倪迂未易攀|能将水墨继荆关|疏林斜日茅亭外|一片江南雨后山
何处春风吹晓幕|江南渌水通朱阁|美人二八面如花|泣向春风畏花落
虎牌毡笠号公卿|不直人间一唾轻|但愿扶桑红日上|江南匹士死犹荣
城边酒楼帘昼垂|吴姬楚女斗腰支|金鞭折柳不肯下|愁杀江南游侠儿
读罢昌言耳目明|头风虽愈沸归情|海南潦倒江南客|强饭看君作太平
春云无绪不禁风|小立中庭数落红|还似江南断肠处|杨花十里雪濛濛
景入元霄夜已三|挂灯鸣鼓遍江南|远推到处浑如此|人乐时平不用参
少日便怀丘壑情|看山看水饱曾经|如今积翠楼头望|看尽江南未了青
维扬服制擅江南|小阁炉烟沈水含|私买琼花新样锦|自修水递进黄柑
满船买了洞庭柑|雪色新裁白苎衫|唤得吴姬同一醉|春风相送过江南
总是丰肌笑玉环|六桥脂粉亦堪删|高心只在匡庐顶|不写江南无骨山
春寒天气似江南|闲倚高楼酒半酣|尽借前山作屏障|更烦佳雪洗烟岚
万里区区学宦游|江南江北几时休|朝来作别殷勤语|为谢多情黄栗留
江南又见雁初飞|枫叶萧疏旋觉稀|边塞戍夫天气冷|谁家月夜捣征衣
待船聊复驻征骖|手撚梅花望翠岚|花似若人清绝俗|故从江北寄江南
缥缈楼前玉万家|银瓶美酒不须赊|请看正月江南雪|争似河南二月花
翱翔曾在玉京天|堕落江南路几千|从事不须轻县宰|满身犹带御炉烟
林外青山山下溪|白云翠浪晃荆扉|画图自是江南趣|身恋君恩独未归
英雄分据国为三|吴蜀风云入笑谈|多病阿蒙终一捷|古城依旧向江南
无端偶效张文纪|下杜乡园别五秋|重过江南更千里|万山深处一孤舟
高架新梢绿刺檐|坐来幽意满江南|不知华月清池上|谁共凉阴酌晚酣
桑条齐绿柳毵毵|又见人家卜养蚕|到处落花随雨后|半分春色在江南
庭诤堂堂负直声|江南匹士死犹荣|几多江左腰金客|不值人间一唾轻
江南梅子已生仁|京国桃花始放春|气候不齐虽可恨|一枝犹得见墙闉
隋家堤上已成尘|汉将营边不复春|只向江南并塞北|酒旗相伴惹行人
银盘日日饱朱樱|不负归辕过两京|身到江南梅未熟|故园风味梦关情
青子初肥色半鲜|绿阴深处压枝悬|日长几阵廉纤雨|正是江南四月天
江南江北锦帆来|妾自商歌妾自哀|百曲迷楼春不住|杨花飘荡李花开
江南春雨慰田家|夏雨如春免踏车|梦到江南心亦到|不知春在紫薇花
仪真北上念三年|又上江南济渡船|清晓登舻望京国|钟山彷佛翠云连
双柳垂鬟别样梳|醉来马上倩人扶|江南有眼何曾见|争捲珠帘看固姑
江南天气太无凭|草色烟光暖欲蒸|向晚鲤鱼风乍急|尽吹小雨作春冰
归路篮舆鹤背轻|保昌东下过长亭|今朝又向梅关度|此是江南第一程
金房出水讶分甘|玉沼清秋露半含|云树几重迷魏北|莲歌一曲想江南
雨映寒空半有无|重楼闲上倚城隅|浅深山色高低树|一片江南水墨图
目极江南有所思|馀□风雨落花时|钱郎应恨春归尽|独倚东风写折枝
寒烟暮雨度湘潭|嘹唳西风听不堪|寄语虞罗休竞巧|为传边信到江南
已见江南草木菲|笋舆愁下乱山围|但将双泪凭西注|寄语江神稳送归
一曲清溪带石头|夜凉归思不胜秋|却怜远梦随征雁|飞落江南第几洲
独秀娟然寄一枝|江南岁岁腊前开|缀椒未见封条雪|应误插花晴昊来
湖田漠漠水禽飞|堤柳斜斜带夕晖|二月江南好天气|初阳台上惬春衣
白马津头春日迟|沙州归雁拂旌旗|柳营唯有军中戏|不似江南三月时
竹笋初生黄犊角|蕨芽已作小儿拳|试挑野菜炊香饭|便是江南二月天
酴醾卧雨有馀态|芍药倚风无限情|正是江南花欲尽|淡云来往日微明
最爱江南小满天|樱桃烂熟海鱼鲜|一声布谷啼残雨|松影半帘山日悬
姑射仙人跨翠鸾|风前环佩响珊珊|玉箫吹彻江南意|孤梦回时月正寒
润州两点合成三|谢客风流未是憨|潋滟湖光收拾尽|兰桡红板唱江南
江南才子去游燕|为忆明时正礼贤|休向蓟门寻古迹|黄金台上草连天
紫貂早解猎围骖|一棹夷犹雪满簪|山雨欲来春树暗|尽将情思写江南
灿灿黄花老圃宽|秋芳不采岂云悭|江南九日闽千里|尚挹寒香纸墨间
识字才能项籍欺|灶煤研瓦分甘之|如何乞索忘唐突|拟赋江南鹤膝枝
张生鞍马客幽都|却笑灵光笔法粗|祗今白首风沙里|忆向江南见画图
江南江北是通津|尽日舟横楚水滨|休向斜阳辞击楫|隔江应有未归人
离家一月断家书|家在闽山深处居|路入江南隔分水|山犹不见况吾庐
江南二月草青青|送子归时已满汀|谁信而今有忠义|祇知七日哭秦庭
粉箨新凋乱玉丛|青青已觉万林空|轩廷未制伶伦管|翠湿江南烟雨中
桃花飞尽柳花飞|三月江南尚腊衣|为问东湖云共宿|春风此度送人归
海上扁舟一叶轻|春来送客不胜情|到家阿母应相问|只道江南已太平
闽越江南此地分|鲍娘诗句尚能存|客怀未觉今宵好|家住壶山烟雨村
可怜风雨逼流阴|无奈芳菲恼客心|暂引江南春入眼|不辞多掷袖中金
行尽江南塞北时|无人不诵鲍家诗|东堂桂树何年折|直至如今少一枝
春含竹树翠淋漓|玉立苍苍太古姿|久别仪曹文翰侣|江南蓟北赠相思
青鸟飞来道意真|江南已是太平民|还将宴喜称觞酒|醺作乾坤大地春
奉天殿上榜初开|共贺江南得秀才|好是青萝居士说|近来文运属天台
冷蕊疏枝袅素霞|每从冰雪散芳华|不缘生意先春动|谁识江南第一花
潞国诗来秘监时|青山入梦早思归|于今喜接期颐寿|还忆江南旧钓矶
年少才非洗马才|珠光碎后玉光埋|江南第一风流者|无复羊车过旧街
南枝漏泄东君信|点破江南一片春|铁笛一声山月冷|半空飞下缟衣人
兰舟乘月下黄河|一片清光漾碧波|宛似江南湖上景|分明惟欠采莲歌
今朝试写宜春帖|拾得江南第一花|秋水为神玉为骨|正疑春色在诗家
低枝垂蕊逗疏阴|不学髯龙干百寻|此去江南知几驿|只今谁动故人心
瓜渚轻舠破浪风|金焦山麓乱流中|秋高不避波涛险|欲看江南柿叶红
远山如黛接平芜|白鸟分飞里外湖|宝带桥头开醉眼|江南诗景在姑苏
一别江南几度春|折梅谁寄陇头人|诗魂不作罗浮梦|何事冰姿照眼新
宋玉悲秋殆我欺|江南摇落定何时|不因枫树颜如渥|松柏连林漫莫知
东风吹绿上汀洲|染出江南一片愁|长到春来问芳草|不知何地可忘忧
伯颜丞相吕将军|收了江南不杀人|昨日太皇请茶饭|满朝朱紫尽降臣
十月幽园开晓风|层层绛蕊艳芳丛|江南只惯收鹰爪|谁顾山前鹤顶红
城市尘埃不见诗|西村东坞可寻谁|夏前十日尝新麦|政是江南最好时
沙界豪端久自知|笔锋一戏更何疑|江南春色花千里|幻入幽人半幅诗
霜髯病叟掩闲扃|禅客相寻有故情|每忆江南初识面|至今犹得爱才名
江南欲寄一椷书|想象清秋午梦余|千里客乡风雨候|清清还看绮窗虚
郁孤台畔种花师|茉莉栽秧五月时|江南冶女千钱买|章贡人家编作篱
油然无定似云闲|今在江南尽处山|肤寸顾吾真可度|奇峰如子未容攀
朝衣脱去更翛然|慧业生来即解禅|纵说江南风景好|旧人慵对李龟年
忆我江南竹外居|几多苍翠荫窗虚|碧云风捲凉生后|曾借清阴画读书
菖蒲叶老芷花新|地暖鸳鸯护水纹|不上高楼无远恨|江南春尽草如云
两岸蝉声客梦醒|片帆初落暮云停|故人无奈年年别|江北江南杨柳青
一片平芜接海天|江南山色堕楼前|双双浮玉天风外|空翠飞来化作烟
愁眉此日为君开|谁道岭南无雁回|邂逅江南逢驿使|龙涎风味敌官梅
沈香亭畔玉傞俄|叠叠春山捧翠螺|何似江南天水碧|周娘亲为剪宫罗
我爱溪桥半树开|几回觅句当衔杯|江南不欠花如雪|自是游人不看来
湖南穿过来江南|无师不道无禅参|云门坐卧了一夏|涧水松风共对谈
乱山无尽水无边|田舍渔家共一川|行遍江南识天巧|临窗开卷两茫然
凤毛新沐翠毵毵|春近瀛洲雨气酣|晚下紫微归思切|长身独立望江南
看尽愁人万点红|晓来双鬓白于茸|它时傥记江南梦|画我黄梅细雨中
墨卿与我是相投|了得时需便罢休|不见江南井中藏|只为相国寺门留
恰有三百青铜钱|凭君为算小行年|坐中亦有江南客|自断此生休问天
与君门户是通家|共住江南江水涯|今日长安须尽醉|明朝又是一番花
江南江北绿成烟|野水分秧上暮田|频报芷溪春雨足|荷蓑人竞策乌犍
阊阖天门夜不关|酒星何日谪人间|为君五斗金茎露|醉杀江南千万山
江南地暖陇西寒|一种春风有两般|最爱夜深霜重处|无人起向月中看
青青叶底未堪尝|已作商家鼎鼐香|四月江南烟雨阔|安心且待那时黄
愁绝江南日暮春|东风何事入西邻|谁家月下看花女|莫窃香来带累人
漏屋鸡鸣起湿烟|蹇驴难借强朝天|却思春水江南岸|闲听篷声卧钓船
崖树阴阴夹暝途|出山欢喜见平芜|一春客梦饱风雨|行尽江南闻鹧鸪
酒尽瓶乾一再添|朔风吹叶响阶前|起来水墨图中望|正是江南欲雪天
亲在江南子在都|担簦戏彩事难俱|宁馨学业今如此|郎罢还教食肉无
江南菊花差晚开|把酒前兰复后梅|天公何尝负此老|天下腐儒臣方回
江南山水尽宜诗|几欲经营竟不奇|不料此编能到手|意曾关处辄能知
竹屋寒烧榾柮烟|先生高卧腹便便|淮南为问江南客|何似山中夜雪天
树里丛丛荔子湾|石桥流水雪潺潺|江南六月榕荫道|谱入襄阳作砚山
梦幻皆输古竺乾|功名何用咤燕然|羡君一棹江南去|碧荠时鱼暮雨边
春暖江南景气新|子鹅炙美就中珍|庾家厨盛刘公困|浑弗相贻也恼人
名缰局促祇怀惭|飘忽熙春月过三|矫首白云千里外|此心无日不江南
客里俄惊岁又残|燕山十月雪花寒|江南驿使无消息|却把春光纸上看
苦辞樽酒不同倾|流水浮萍复有情|今日江南望江北|绿阴如雨鹁鸠鸣
湘水秦山此路分|更持杯酒劝行人|马头便作天涯别|好到江南看早春
一回憔悴望江南|不记兰亭三月三|花自无言春自老|却教归燕与呢喃
层峰高出云树外|飞溜直下天河悬|江南老客肠空断|旧宅不归三十年
酒肆藏名君不知|别来方解问相思|江南添个疏狂客|莲叶风前唱竹枝
世间好事一百一|春日丽辰三月三|此地故人还故国|他时江北望江南
未到花朝已北飞|江南春色苦相违|哀笳一片风沙外|家在阴山讵忍归
今古相传望帝魂|见之再拜感孤臣|天津桥上人初听|肠断江南三月春
却月凌风迹已陈|那堪诗句尚清新|如今不独扬州种|江北江南总是春
茅屋荒寒篝影昏|口心相应共花论|山桥野渡香凌乱|君在江南我剑门
他乡异县老何堪|短发萧萧不胜簪|旋买一樽持自贺|病身安稳到江南
江北江南路几千|春风容易老华年|谢家兄弟多相似|不识何人是惠连
炰羔煮饼渐宜秦|愁绝江南一味真|健步远梅安用插|鹧鸪金盏有馀春
一片孤帆无四邻|北风吹过五湖滨|相看尽是江南客|独有君为岭外人
姑苏台下水如蓝|天赐仙乡奉旨甘|梅淡柳黄春不浅|王孙归思满江南
道人一锡攀飞鸟|颇悉南来北去情|画出江南遵渚态|尚馀风味叫群声
唱彻芙蓉花正开|新声又听采茶哀|秋风叶落踏歌起|已觉江南席卷来
江南秋兔老毫疏|数字钟王尚贾馀|因读退之毛颖传|可怜今日不中书
江南烟雨蔽征轮|行近樵阳景渐真|鸟语乍闻如梦寐|林光初见长精神
十咏探梅护径苔|柔情端不为春来|琴亡谁谱江南弄|空使疏香度夜台
瓜步西头水拍天|白鸥波上寄长年|个中认得江南手|十里黄芦雪打船
说尽春愁貌不成|翠深红远若为情|江南有客头空白|肠断东风百啭声
故人别后思何堪|独倚河亭酒半酣|自笑不如双燕子|春风先我到江南
杜若生洲荻已芽|随阳片影向天涯|如今不用思归去|江北江南是一家
浅山如霁水连天|江北江南路几千|入梦老亲双白发|归欤早及菊花前
薄幸江南杜牧之|花前落魄醉难支|阻风中酒谁相伴|赖有韦庄一卷诗
千里寒云卷朔风|当轩月午雁书空|烦君为报江南客|憔悴辽东更向东
独上危楼望落晖|昏鸦归处远烟微|湖光洗得秋容净|争奈江南雁又飞
谩著青鞋过小湾|偶然清暑变轻寒|山行却似江南景|更有群鹅浴碧澜
船船击鼓与鸣锣|岸岸青帘紫障多|翻尽江南行乐曲|居人犹唱水荒歌
华发萧萧旧秘书|木天图籍几勤劬|莫教作郡江南去|天子时时幸石渠
江南官路接天开|五月长安赐第回|若见门人旧题处|亦须披拂记曾来
近日人传庾岭梅|南枝落尽北枝开|长安旧日元无此|尽是江南人送来
漳河女子荐良童|名在先朝乐部中|记得教坊新队子|江南江北舞春风
富溪邈在江南曲|水色山光画不如|知有幽人茅舍住|尽抛尘事事樵渔
西湖湖上山如画|二十年前曾客来|飞絮蒲城归未得|江南老却贺方回
万里天河淡欲分|玉杯飞处湿行云|多情最是齐梁曲|恨尔江南夜夜闻
一春湖上看花枝|看到青青杏子肥|家在江南身在浙|年年生日未曾归
汉苑寻常露下时|月明高架影参差|上林近日无来使|肠断江南见一枝
蜀道天收碧落钟|六丁移路凿蚕丛|飞山夜挟风雷没|愁杀江南鬼五通
金盘和露捣胭脂|写出江南第一枝|好似太真初睡起|春寒赐浴华清池
一声声劝人归去|啼血江南几树花|我被微官拘束在|汝缘何事不归家
洞房昨夜春风起|故人尚隔湘江水|枕上片时春梦中|行尽江南数千里
书剑功迟白发新|强登萧寺送归秦|月斜松桂倚高阁|明夜江南江北人
鱼蟹瓜蔬笋豆香|溪藤一斗小方方|校量总是寒风味|除却江南无此乡
两年不见故园书|可是江南无雁鱼|总为浮名淹岁月|天涯愁绝又春馀
风雨萧萧三月三|一身为客在江南|愁来强对清尊坐|烧尽银缸犹未酣
人言元白再来身|我道奎中降下神|谁遣玲珑唱新曲|江南添得十分春
江南江北皆宜产|濠上庄生语不虚|京口旧来曾记此|纸屏流落近何如
岳王楼前湖水边|离歌惊觉鹧鸪眠|生绡一幅秋云乱|又上江南客子船
漫郎无处觅归田|江北江南水拍天|斗搂十年尘土梦|秋风吹上钓鱼船
北关门外柳青青|闲寄江南第一程|别酒未阑山鸟唱|短篷撑梦过临平
碧油幢下黑头公|挟子归去翱秋风|江南一望六十里|满船载雨花溟濛
晓寒欺客入疏窗|梦破江南一夜霜|可但山林小摇落|树头无叶可飞黄
任城绿醑侑黄柑|远寄山中岂所堪|香雾噀人醒易解|不教飞梦到江南
高侯笔法妙天下|貌得江南雨后山|都是乾坤清淑气|兴来移入画图间
江南江北荻花生|妾处君边第一声|何似春风湖上宅|银筝玉柱白头情
低云著地晓悠悠|雨湿帘旌不上钩|江北江南千万里|年年长向此时愁
素衣喜不污缁尘|贞女江头见似人|桃李门墙零落尽|江南犹有一枝春
仙子归来逸兴赊|梦中犹说旧繁华|春风转首情何已|却向江南认杏花
分明弄影碧参差|学得江南旧制词|敲断玉钗声似恨|粉痕留取未乾时
双树婆娑三百年|江南秀色上参天|不知昔日谁来种|正为道人开法缘
春去江南水拍天|经旬茅屋罕炊烟|石墙颓毁板桥断|始觉贫家气象全
二月江南烟雨多|南塘一夜涨春波|堤边游女最归晚|争引渔舟作棹歌
茶鼎松涛翻细浪|桃溪花雨涌香泉|旋寻笋蕨春山下|不枉江南二月天
堤上女郎歌大堤|襄阳争唱白铜鞮|可怜杨柳江南色|接翅黄鹂何处栖
相送龙湾雨雪寒|齐秦千里各之官|青山绿水江南意|留取新图别后看
銮江侍女竞双声|半入吴城半越城|总是西施歌舞地|江南何处不含情
溪流曲曲树参差|精舍名园隐墓祠|恰似江南风日美|苏公堤上夕阳时
莫向江鸿问故山|书来也不破愁颜|寻思欲觅江南路|只在萧萧一枕间
画卷深宫写荔枝|建炎天步属艰危|江南风味真奇甚|莫遣当年北使知
送君时节水平堤|见说江南雨正凄|琴未出门弦已缓|枉将离泪向郎啼
岁岁江南百万来|飞帆扬子急如雷|太仓红积纲头雪|又报均输一度回
才辞帝里入风烟|处处亭台镜里天|梦到江南深树底|吴儿歌板放秋船
须识光风霁月心|爱君忧国虑民深|江南一夜千仓廪|再拜双眸重照临
江南二月疑飞雪|香韵因风知是梅|索笑檐前清不极|芳春端占百芯开
太常墨竹似彭城|又到江南屈处诚|可是昆山能种玉|一枝初老一枝荣
新长沙洲廿里长|蒹葭斜抱石城墙|江南岁岁添形势|料得天心在建康
著处春风纵马蹄|客心愁见柳如丝|芒鞋斗笠溪桥路|记得江南二月时
随波逐浪顺东流|幸得成名下石头|勾当江南公事了|五湖须更有扁舟
一隅不见古扬州|惟有平山尚自留|且看江南山色好|莫缘花月起闲愁
风色萧萧易水寒|荆卿匕首入长安|怜君更向江南去|此地何人意气看
斜晖欲下飐金飙|绿苞初开碎练飘|莫认天山飞雪早|江南饶有可怜宵
东风燕子尾毵毵|茧馆春明试浴蚕|回首桑田都变海|故巢烟雨满江南
爱日烘檐暖似春|梅花描摸雪精神|清香未寄江南梦|偏恼幽闲独睡人
见说春耕溪水头|赋诗犹忆玉京游|莫夸塞北千蹄马|宁买江南十角牛
吴下逢春春思浓|不堪花发馆娃宫|吴山青青吴水白|愁杀江南盛小丛
试雨禁风始出胎|根苗忘尽旧亭台|倡条冶叶轻前辈|庾信江南老自哀
暖气晴娇杜若洲|沙头狂客系兰舟|采苹多少江南女|摇荡春光不自由
临路深怀放废惭|梦中犹自忆江南|莫言塞北春风少|还胜炎荒入瘴岚
滇海风多不起沙|汀洲新绿遍天涯|采芳亦有江南意|十里春波远泛花
太白峰前渭水边|柳亭春雨惜离筵|江南回首三千里|一度披图一惘然
远山谁辨江南北|长路空随树浅深|流荡飘飖此何极|唯应行客共知心
谁种疏梅古岸头|推蓬瞥见倍清幽|君看竹外一枝好|真有江南万斛愁
终日看山唤不回|却如山骨瘦归来|白头未老青鞋底|无限江南翠作堆
千里论交情累累|尊酒话别临溪水|江南为有一枝春|愿寄故人好相慰
八月竹根移要雨|逢阴便向阮家求|请公静听萧萧叶|斗变江南一夜秋
晚晴台上看巉岩|万壑千峰起翠岚|恰似云间招五老|今宵有梦定江南
四壁琴声羡卧游|繁华摇落漫悲秋|当年花国三千牍|曾数江南第一流
冰姿元不染纤尘|彷佛罗浮梦里人|忆淂江南残雪后|一枝常占上林春
海棠花底三年客|不见海棠花盛开|却向江南看图画|始惭虚到蜀城来
涧草岩花日日开|江南秋尽似春回|旋开还落无人顾|惟有山蜂暖尚来
踏遍江南春寺苔|野云纵迹去还来|如今□□□峰顶|无法可传心似灰
饶阳接种江南少|越上楞梅天下无|梅熟应同儿辈吃|有兄八十住东吴
春到梨花意更长|好将素质殿红芳|若为寄与江南客|枉是杨梅忆庾郎
梦到江南水竹居|计程犹是五千馀|行舟过处人惊讶|为有龙光动玺书
五月江南烟雨时|吴侬初喜饷杨梅|绿枝红雨连山暗|应似泸戎摘荔枝
溪流屈曲路巉巉|细雨斜风转不堪|惟有马头云雾里|青山一片似江南
渭城歌罢独凄然|不及新声世共怜|今日岐王宾客尽|江南谁识李龟年
传闻天子访沈沦|万里怀书西入秦|早知不用无媒客|恨别江南杨柳春
江南江北柳林中|三日舟行苦朔风|双桨如飞吹不转|秣陵东至海陵东
鳞鳞别浦起微波|泛泛轻舟桃叶歌|斜雪北风何处宿|江南一路酒旗多
往往骑驴走一遭|江南何处识田毛|几人叹息秋风里|要到天河手不高
白云常护草玄亭|谁识江南有客星|问字未回邀笛至|芙蓉湖上不曾醒
九日黄花信昔谈|是身何自见江南|故今开晚方为贵|失所胡为浪不堪
安南莫道是天涯|岁岁人从蓟北回|江北江南亲故满|三年不寄一书来
少游醉卧古藤下|谁与愁眉唱一杯|解作江南断肠句|只今唯有贺方回
万里车书尽会同|江南岂有别疆封|屯兵百万西湖上|立马吴山第一峰
羸马前山东复东|沈沈窗户锁愁红|春风一把相思骨|又落江南烟雨中
万里归来四壁空|旧游浑在默然中|明年我欲江南去|何处留诗可寄公
谁道春归无觅处|眠斋香雾作春昏|君诗似说江南信|试与梅花招断魂
桃杏花开红映人|池塘水暖绿粼粼|典衣沽酒入城去|报道江南二月春
两州水向岭头分|入眼溪山处处新|春色故应无彼此|江南未必胜瓯闽
第一梅花擅早春|冰为肌骨雪为神|江南何处看尤好|锦帐牙旗伴玉人
久晴泥路足风沙|杏子生仁楝谢花|长是江南逢此日|满林烟雨熟枇杷
塞北江南万里长|各天兄弟正相望|谁将匹练吴门色|哭作燕山五月霜
篷窗倚坐酒微酣|淮水无波似蔚蓝|双橹咿哑摇不住|望中犹自是江南
不戏新梅岭上烟|对啼偏向酒杯前|三春悔作江南客|万里愁当落日天
冀北近来风土别|一冬和气满郊畿|去年记得江南路|冻雨潇潇雪乱飞
三月江南莺乱啼|江边桃叶映春堤|不是行宫淹北上|金陵花月使人迷
系马邮亭寂寞中|远沙乔木暮号风|今宵不作江南梦|赖有之人笑语同
木落江南天地秋|西风吹子过东州|试开图籍寻佳处|便命舟车作胜游
腊近冬残云未合|江南青垄麦休肥|谁将太守随车雨|一夜从风作雪飞
石鼓镌功元自缺|秦碑颂德久应讹|一时篆籀今谁解|白发江南玉雪坡
江南风俗竞奢华|步步金莲贴地花|曾忆尚衣除王导|不将清俭世传家
霜毛一别各毵毵|兴味年来老不堪|横槊赋诗休塞北|扁舟垂钓渐江南
儿时挟弹长安市|不信人间果有愁|行遍江南江北路|始知愁会白人头
松风十里客襟凉|路入江南选佛场|欲问道人三世事|楼钟重听未应忘
玉埋尘土过春三|为祝芳魂扣小庵|泪染竹枝君不见|断肠聊拟望江南
江北江南未定时|襟喉此地系安危|颓营故垒皆芜没|日落寒生枫树枝
已将形影老江南|不饮情怀稍自谙|安得道人挥玉麈|一宵清语响圜庵
声入高梧翠竹边|故携枕簟北窗前|无端唤起江南梦|记得扁舟夜不眠
一从笛里送孤妍|兴寄扬雄独守玄|忆著江南旧行路|可怜风味故依然
江南到处佳山水|庐阜丹霞是胜游|独抱古琴携竹杖|若逢绝境莫归休
天地无情日夜流|树烟浓澹岸沈浮|浪花倏忽千堆雪|白似江南去客头
挥毫落纸生云烟|江北江南水墨天|爱画主人胸次别|卧游不用买山钱
上饶山水甲江南|一锡横飞欲结庵|忽遇至人烟霭外|归来无语隐松岩
疋马燕云夕照斜|江南春到有梅花|行人莫唱梁州曲|诸葛边营属汉家
软红尘里换青衫|弹铗歌残策去骖|不用临岐重惆怅|落花迎棹过江南
东向金陵荡画桡|愁心不逐暮烟消|多情最似江南柳|尽是依依为六朝
征人七月度榆关|貂鼠裁衣尚怯寒|不信江南今夜月|有人挥扇著冰纨
孤城鼓角夕阳红|十日江南起飓风|倒挟潮声天上响|只疑床下是蛟宫
欲开未吐半春阴|无奈江南风雪深|抱玉含香殊自好|春闺一片待郎心
十年倦客思深隐|江北江南千万峰|今后故人应念我|有书何处觅行踪
春风并辔出都时|江北江南处处随|一自松陵分手后|几多山水不题诗
底处娇黄蜡样梅|幽香解向晚寒开|故人未寄岭头信|先报江南春意来
千金买赋不买墨|墨重万金识者稀|卿操绝艺待良史|著弊江南旧布衣
舟过金焦日未斜|回看瓜步即天涯|故乡虽隔三千里|得到江南似到家
丁卯桥西忆旧游|绿杨高映酒家楼|故人莫讶凋零尽|一别江南四十秋
双松偃蹇水挼蓝|几叠遥山送碧岚|一叶钓舟轻似苇|短蓑烟雨老江南
东岳祠前动别骖|归心先己到江南|同官敢怨无言赠|玉旨丁宁已再三
天涯相见故乡人|一话江南一怆神|那复锦鸳湖上醉|画船箫鼓闹青春
别传一脉涨曹溪|万法都来和不齐|叶落归根至今日|江南犹有鹧鸪啼
熹微衡宇露初乾|九月江南动早寒|肺气暂平新断酒|天香零落醒中看
罗浮道士是前身|爱写江南雪里春|今日香魂招不得|看花一度一伤神
宿雾漫江锁乱帆|送君岐路泪潺潺|一声欸乃扁舟去|望断江南几万山
老读文书兴易阑|须知养病不如闲|竹床瓦枕虚堂上|卧见江南雨后山
好花愁雨柳愁烟|正是江南醉里天|莫怪罗裳消素质|夜来风雨四更前
江南芳草媚春情|杯酒花间别友生|若到金陵将母去|卢家少妇笑相迎
江南七月旱不雨|捲地风霾翳寰宇|夷门先生有底忙|车马东游亦良苦
一幸江南一蜀中|奋然廷议叱群公|搀回天步虽良策|元是真皇听纳功
多幸松轩得罢参|玉泉山水胜江南|泉边便作归休计|何必香山觅旧庵
行从江北别梅兄|归到江南见竹君|却忆西湖湖上寺|梅花如雪竹如云
亲庭遥望属坤隅|凭子还家与说吾|为道江南足鱼蟹|乡来不复似臞儒
烟笼柳影老莺啼|雨湿芹香乳燕飞|二十四桥春又尽|江南词客正思归
湖上雨乾花片轻|铁笛新翻曲谱成|西施郑旦船尾卧|狂杀江南阮步兵
画作萧然物外身|笔端如此有风神|蹇骑破帽江南岸|不是寻常行路人
少无依倚老何堪|白发婆娑乱不簪|梦里尚思江北好|悔将夫骨葬江南
江南秋信著汀花|绿叶丛丛簇紫葩|远水疏篱成间阔|那知相见在天涯
相公游时花满蹊|尽道秦淮胜剡溪|回首洛阳轻一掷|江南花月使人迷
道眼无尘万景随|沧江秋色入新诗|归时人问江南好|只道君行到自知
萧字惊看惜解携|清樽留恋绿杨堤|奎光入夜人争仰|遍照江南又陜西
愁来只是向无何|浮圣沈贤共一波|若见江南烟钓侣|寄言好与晒渔蓑
江南风致说僧家|石上清香竹里茶|法藏名僧知更好|香烟茶晕满袈裟
山树重重散晓岚|披图彷佛记江南|画船撑近檐前过|公子风流酒欲酣
病起逢春上酒卮|江南江北正相思|中原谩说先朝事|五子风流自一时
塞北江南风壤殊|谁令绝漠锦氍毹|蹶张超距闲无事|何幸朝廷用郅都
梅花斗雪雨清妍|记得江南岁暮天|春到北枝犹未放|晨窗对雪亦欣然
燕赵相望一箭飞|东风吹老故山薇|江南万里烟波阔|不似垂鞭信马归
世情多识事多谙|长对云山共笑谈|煮石采芝随意足|凭君莫唱望江南
路入云林一径斜|红尘飞断即烟霞|江南小隐无多地|杨柳阴中祇数家
旧栽杨柳色毵毵|千里浑忘寄一缄|春雁高飞惟向北|不知游子在江南
山阴道士顷留连|应接烟云马不前|君说江南亦如此|我虽未到想当然
君家渝水我螺川|同是江南百里天|同道同心更同姓|只年相远却忘年
江南三月落花时|到处东风叫画眉|无限春愁听不得|雕笼移挂海棠枝
七度江南自作年|去年初喜奉椒槃|冬来误入文昌省|连日斋居未许还
疏林残岭起昏鸦|腊尽行人喜近家|江北江南春信早|傍篱穿竹见梅花
雁落平沙一雨收|淡烟斜日荻花洲|凭谁与作王摩诘|为写江南水墨秋
腊月边城风雨沙|带香谁剪蜡梅花|寒灯枉作江南梦|春在墙东主簿家
不结人间一面缘|平安两字仗君传|而师定有江南信|莫使寒烟望眼穿
江北江南一水通|往来舟楫自匆匆|推篷独坐浑无语|遥见青天日正中
千艘飞过石头城|猎猎黄旗发鼓声|中使面前传令急|江南十月进香橙
萍乡路与醴陵通|溪上长亭草木中|行尽江南有山处|门前隔水是湘东
娥眉遗冢草毵毵|尽日啼鹃亦太憨|怪底东京归未得|君王曾唱望江南
岩下逢人说乱离|十年眼底厌旌旗|边尘复暗江南路|堪羡山僧总不知
江令苍苔围故宅|谢家语燕集华堂|先生笑说江南事|只有青山绕建康
赤壁雄风百战酣|新安碧血洒江南|大观绰板先君歇|凄绝吴江老蘖庵
江南雨霁彩云开|眼界空宽翠色排|蜀客踌躇还识认|子规啼月夜归来
溪头弱柳已丝垂|那得江南尚好枝|从此春风日亡赖|与须排写付新诗
江南风雨梦扁舟|蓟北燕花傍酒楼|无那故人摇落尽|教君何处不悲秋
恋阙怀亲一性成|车夫解事趣归程|松醪菊斝中山驿|蓟北江南万里情
洛阳尽说花如锦|蜀郡曾闻锦作潭|一自分符来出守|年年春色在江南
十年袖里梅花句|梦绕江南烟雨村|今日相看更愁绝|天低云淡月黄昏
胸中一卷画前易|笔底万斛江南春|莫向冰纨写孤洁|从他水月自传神
江南二十四番风|浪蕊浮花一洗空|断送春归可无恨|酒垆谁复过黄公
青云梯尽得朱栏|不但令人六月寒|无限江南好山水|庵摩勒果掌中看
闻道君王自早参|每虚前席问江南|何人医手如秦缓|有客能棋似李憨
梅天雨气入帘栊|衣润频添柏火烘|四月江南无矮树|人家都在绿阴中
拥骑年时忆往来|旧时行处半莓苔|山云勒驾应频笑|又是江南勾当回
江南不到几秋萤|风壑云林梦草亭|万里乾坤双老眼|他山不似故山青
霜净波平水落湾|我行正在画图间|帘钩不用怕风日|且看江南江北山
年年风景暗相催|雁叶初红雁又来|枕上一声闻最苦|江南人望寄书回
诗老囊空一不留|百番曾作百金收|知君也厌雕肝肾|分我江南数斛愁
白马胡缨金络鞿|雕青年少臂鹰归|江南千里人烟少|太守城南自打围
雨雪萧萧在异乡|冷看孤影百愁生|江南江北春风好|坐对寒灯到五更
故人自失嵇中散|疾病衰颓转不堪|犹喜闲居有贤弟|且随长铗住江南
麻衣力尽泣孤臣|回首江南草色新|独恨乾坤如许大|首阳无地可埋身
满眼豺狼兵火馀|我今那暇哭穷途|青鞋踏雪江南岸|试觅黄公旧酒垆
二子为丞分越邑|女儿随婿过江南|莫言屋里成岑寂|匹似当初只住庵
为有江南花下期|花前飞马踏胭脂|丝鞭落却无心问|策尽垂杨千万枝
秋来常苦客飘蓬|身羡归鸿飞复东|欲问江南是何处|乱山扰扰自无穷
无赖风前万玉妃|为谁春瘦不胜衣|信传陇首香犹在|雨暗江南子始肥
雪满寒江压酒旗|江南无处不堪题|小舟载得梅花去|渡领春风过水西
罗浮千树老龙骧|四百高峰散古香|多病江南无驿使|两枝乘雨到林堂
江南谢老独风流|爱写晴云竹树幽|绝似玉堂残月夜|数枝晴雪映高秋
天津桥上小徘徊|入耳新声兆有开|家住江南异京洛|不因君至浪惊猜
维摩室里散花人|写得江南第一春|本是一株无影树|只教明月伴清真
微风送雨江南去|凉月衔云海上来|暑气顿除秋暗入|忽疑浮汉弄昭回
珍重江南庾子山|诗名晚岁满江关|应须剩读书千卷|始在班扬伯仲间
野鹤孤踪道士颜|层林千里入闽关|不知乌石峰头路|可似江南雨后山
溪谷冰霜春到迟|老夫长夜只吟诗|凭谁说与中朝士|此是江南第一枝
黄叶萧萧声自雨|西风夜作离人语|秋亭野色满江南|谁捣玄霜千万杵
才情如水气如烟|寒露玉壶冰浸天|北庭沙草渺何许|江南风月故依然
山川过雨晓光浮|初看江南第一州|路绕匡庐更南去|悬知是处可忘忧
江南旧宅已无存|义泽依然在子孙|君去岁寒堂上看|长松几个立当门
杨叶落尽桑叶稀|乌鹊夜啼风掩扉|长年塞北风霜早|何日江南游子归
芦沟桥西车马多|山头白日照清波|毡庐亦有江南妇|愁听金人出塞歌
新喻清江两县畿|荒冈漠漠使人疑|江南道上谁为比|湖北京西日暮时
金粟山人道者装|玉山秋尽草堂荒|劫灰重作江南梦|一曲开元泪万行
似有江南布谷声|乱流触石野桥平|何由招得鱼竿客|共上西峰看晚晴
花落江南清浦香|春潮逦迤送归航|九华才过匡庐出|看遍名山到故乡
孤峰中流分江南|马当大雷无一帆|波涛掀空鸟不度|天花雨我读书岩
禽鱼花竹静相参|溪雪融春青出蓝|月下醉归休秉烛|要将清梦过江南
万点飞花风外过|红埋泥土白随波|闲愁散与伤春客|君在江南想独多
妾在江南家楚东|忆君月落雨声空|夜来入梦君无语|落月同看雨不同
问水寻山各自忙|草鞋无底踏秋霜|江南游遍将江北|何日还来共竹房
枯树婆娑近竹丛|欲将心事托春风|江南庾信今头白|不为愁多赋未工
初来如报社前春|好宿茅檐伴客身|莫入江南旧庭院|杏花风雨总无人
鹅黄酒边绿荔枝|摩诃池上纳凉时|冰纨不画骖鸾女|却写江南白纻辞
闲随明月宿芦花|摇落江南未怨嗟|万里不辞天路远|帛书曾到帝王家
陇梅未寄江南信|邹黍先回燕谷春|忽忆少陵巫峡句|菜盘思见玉纤人
春去春来花又花|寻仙何处是仙家|堪嘲落魄江南客|也问人间古押衙
吾夜轻行过故乡|不知箭栝与车箱|清风一点吹灵府|梦断江南白鹭行
惠休留我少停骖|凉雨清樽半日谈|欲向东林结诗社|不堪归思满江南
小阁方床睡思浓|金山忽送五更钟|披衣起坐浑无事|唤起江南千万峰
山连罨画云烟好|路入苕溪水木清|如此江南好风景|故人何事不归耕
擢第君王与袍笏|盖棺丞相办深衣|江南仕宦堪车载|如此全归似汝稀
贞元大历旧风流|赋尽江南芷若秋|何用山阳闻夜笛|水光云影总离愁
生来歌舞自能谙|旧住扬州傍绿潭|忽听采菱翻艳曲|令人肠断忆江南
小雪初过大雪晨|微云微霰点轻尘|谁言蓟北无花日|亦有江南咏絮人
入洛芳名满帝畿|霜寒梧叶雁孤飞|送君先作江南梦|庾岭梅花到客衣
生平不识江南路|越水吴山寄梦游|为扫秋光盈片纸|却疑身在五湖舟
折得寒梅自水滨|恰如去岁在宜春|潇湘不见江南客|祇有花枝似故人
阶前楚尾湿毵毵|屏下红灯照暮龛|莫怪山人诗作癖|却胜春雨忆江南
春萱翠石倚琅玕|睡足东风锦翼寒|却忆江南旧庭院|晚晴池上倚阑干
居庸一带雨馀青|历鹿车声久厌听|梦到江南旧游处|钓鱼矶畔柳风停
江南云水蓼花洲|中有飞鸿巧自谋|过尽关山都不住|直须来趁楚江秋
流水湾环去马迟|淡黄斜日印沙陂|枫人虽老稻孙少|不到江南应不知
卖却私盐一舸回|天教壮士果安排|子胥流向江南去|我独仓皇夜走淮
一代文章百代名|鼎司纶阁已忘情|近来熟理农桑计|似谪江南作稼卿
三月江南花乱开|青溪曲曲水如苔|琴高一去无踪迹|枉是渔人尚见猜
十月江南未拥炉|痴蝇扰扰莫嫌渠|细看岂是坚牢物|付与清霜为扫除
勋业文章意已阑|暮年不足是看山|江南寺寺楼堪倚|安得身如杜牧闲
上都五月雪飞花|顷刻银妆十万家|说与江南人不信|只穿皮袄不穿纱
几年空有忆梅诗|常恐江南驿使迷|惭愧一枝偿病眼|春风须劝笛声低
古树萧萧罨暮云|飞来孤鸟不成群|月明今夜谁同看|冀北江南我共君
师住一庵几何年|山深更过灵隐前|遗我江南几张纸|中有寒枝真契禅
阴阴密叶铁钩锁|淡淡疏柯水玉簪|客向流离浑老尽|临风题笔望江南
心逐春光万里流|回风吹堕望京楼|江南尽是相思树|和雨和烟系紫骝
兄弟江南身塞北|雁飞犹自半年馀|夜来因得思乡梦|重读前秋转海书
堤上风柔杨柳斜|歌中何处浪淘沙|芙蓉采得看颜色|犹似江南姊妹花
曾栽杨柳江南岸|一别江南两度春|遥忆青青江岸上|不知攀折是何人
碧桃枝上有珍禽|调舌交交听好音|画出江南春意思|明年携酒共追寻
吴兴孙子多才俊|曾把文章动九关|归到江南尘满眼|忍将情思写青山
济南那得似江南|千顷溪山百顷岚|三月绿阴桑子落|村村布谷老吴蚕
问讯松篁岭下梅|今朝忽见数枝开|长干白下相逢少|莫负江南鹦鹉杯
刺桐花发草如蓝|欲卸绵袍剪纻衫|一夜春霜忽如雪|江南天气不宜蚕
渴梦吞江起解颜|诗成有味齿牙间|前身邺下刘公干|今日江南庾子山
蜀王小苑旧池台|江北江南万树梅|只怪朝来歌吹闹|园官已报五分开
暮春桥下手封书|寄向江南问越姑|不道诸郎少欢笑|经年相别忆侬无
水绕江南阿李家|满空飞雪响雷车|流将采石矶头去|坐看浮梁压浪花
竹光水色近宣华|彷佛江南万里家|可是老谙春寂寞|夜深无梦到梅花
闻君遥住三茅峰|峰上传书遗白龙|携得江南春色到|开函飞出紫芙蓉
诸佛众生同说法|一惟直截一迂回|江南春水天相似|白鸟有盟归去来
西风乌帽鬓毵毵|拂袖长吟倚暮酣|得句不冲京兆尹|蹇驴行遍大江南
十年奔走度晨曛|望断江南水竹村|不是田园无旧业|极知天地有深恩
快雪晴时竹色匀|江南又见一番春|出门苦厌青泥滑|十日无由见故人
春眠仍值酒初酣|奈可梁间燕二三|好梦断来何处续|落花风雨满江南
龙楼凤阁美人歌|赏尽琼花碧玉柯|驿使去时浑浪折|江南春色已无多
太液登龙今几载|乘舟兹复入山阴|天心若解幽人意|二月江南白雪深
落日黄云古戍平|铙歌千骑远横行|江南剑客多年少|笛里初闻塞上声
梅粉凝娇不肯添|晚年笼瞑压重檐|江南可是春寒甚|十日东风不捲帘
牡丹红豆艳春天|檀板朱丝锦色笺|头白江南一尊酒|无人知是李龟年
香满江南数百州|一枝冀北更风流|御沟堤上今宵月|添得清光浸玉楼
文雅登临谢守才|爱山今作别山来|知公未厌真仙境|早拥江南使节来
江南风物清温好|关内河山气势雄|更看蜀中山水秀|一时兼取作吟翁
江南江北桃李花|金陵游子初离家|眼中相识尽相送|腰下新悬是莫耶
近水相将发故枝|隔年犹自飏垂丝|江南消息君知否|正是鹅黄未著时
衡州何处问花光|抹月批风只欠香|安得江南断肠句|为题风雨浣啼妆
千里莼丝未下盐|北游谁复话江南|可怜一箸秋风味|错被旁人苦未参
红芍花开端午时|江南游客苦相疑|上京不是春光晚|自是天家日景迟
留滞江南又一年|燕巢初就鹊声喧|一番风竹摇窗外|犹冀曾来紫玉轩
来时沙碛已冰霜|飞过江南木叶黄|水阔天低云暗澹|朔风吹起自成行
东风剪剪柳毵毵|欲试罗衣尚未堪|怪我春来愁不醒|杏花微雨似江南
隋堤疏柳似枫潭|送客逢秋酒半酣|马上不知家万里|只看鸿雁过江南
神武高冠挂急流|老人之事少年谋|江南四百八十寺|处处磨碑待记游
我弃朝归海岳庵|千岩万壑绕江南|先生预拟归来计|不待临风雪满簪
几度秋风客帝城|不堪游子远离情|词人欲拟长生曲|并入江南彩凤鸣
五月一雨醉湘筠|江北江南路不分|月明夜半凤双语|主人髣髴东亭君
塞上中春草未生|玉关人去不胜情|江南春色应难别|留得霜天雁一声
风生松桧雨生杉|抖擞泥尘恨满衫|从此便膺君命重|亦须昭穆葬江南
京口瓜州指顾间|春风几度到钟山|迷离绿遍江南地|千里怀人去不还
故国伤心堕劫灰|流离北土却怜才|白头开府成何事|博得江南一赋哀
忽辞洛下缘何事|拟向江南住几时|每过渡头应问法|无妨菩萨是船师
樵东风雪夜无边|一别狼山已几年|今日江南携画看|玉峰十二倚青天
一统山河遍八埏|江南等作弹丸看|公来踏遍官田土|只有池蛙不为官
海子荷花十丈开|龙舟避暑未应回|无媒亦有江南树|扶荔宫中着意栽
双眼婆娑病色含|不禁秋梦绕江南|风流最是王公子|满把霜林赠玉簪
早背胡霜过戍楼|又随寒日下汀洲|江南江北多离别|忍报年年两地愁
风高雨暗不成群|欲下还飞似畏人|已是却寻归去路|江南休笑水如春
朱楼绀宇郁相参|倒影斜飞堕碧潭|落日画船摇曳处|土风还自乐江南
残梅一片过晴檐|忽感春风三十三|旧雁自归江北去|莺花只是恋江南
山从天目成群出|水傍太湖分港流|行遍江南清丽地|人生只合住湖州
江南一岳占青阳|多少神仙此地藏|闻说仙翁捣药处|鸟声依旧克丁当
斜照孤村一水闲|维舟尽日柳阴间|此生已作淮西梦|更看江南隔岸山
村田乐事老来稀|记得江南春社时|儿女醉扶黄犊背|帽檐颠倒插花枝
客来亭上脱春衫|马浴寒泉洗辔衔|怪得主人留再住|水声林影似江南
越水千名说鉴湖|凌波虎阜胜吴都|依稀似向图中见|不是江南此景无
初度春生先我辰|馀生时日恰逢春|十年风雨江南路|犹有先朝白发人
十年一别双溪路|君自江南我浙东|彼此有书无雁寄|祇应清梦与君同
十二街中何限草|燕蓊尽欲占残春|黄花扑地无穷极|愁杀江南去住人
好去凌空锡杖飞|凤林关外道场稀|莫言衲子篮无底|盛取江南骨董归
可怜霜月暂相依|莫向衡阳趁逐飞|同是江南寒夜客|羽毛单薄稻粱微
江南晴色满诸峰|隔水青青一岭松|客去潇然闲隐几|夕阳高枕听山钟
江南墨竹近来荒|剩有人传夏太常|图印秪今犹旧姓|风流知是少年狂
早梅时节到江南|已判樽前酒满衫|输与西邻明上座|解从大庾岭头参
日月行天自汉家|十年京洛恨无涯|儿童不识乡园事|竞说江南春后花
虽然玉宇桂无花|秋比江南分外佳|弦管画楼人散去|舍郎携妓劝尝瓜
竹外横枝老屈盘|冰壶遥夜玉窗寒|两公明日江南路|雪后园林子细看
吹老单于月一痕|江南知是几黄昏|水仙冷落琼花死|祇有南枝尚返魂
江北江南叠鼓催|清香清泪各徘徊|知君清德用无尽|棹欲移时留蜡梅
百折回冈势欲迷|举头山市与云齐|经行绝似江南路|落日青林杜宇啼
一枝梅笑破冬严|残腊新春气候参|更被谁家多事笛|不教幽梦到江南
湘水茫茫春意关|岑郎一睡片时间|谁知行尽江南路|枕上离家枕上还
太阴为峰雪为瀑|万里西来一方玉|使君坐对贺兰图|不数江南众山绿
塞北寒梅要笛催|更凭画鼓夺春回|江南气候闽尤暖|只用诗催也自开
绿树成阴四月天|紫桐花放石池边|风光暗换人双鬓|一别江南二十年
我爱江南小满天|鲥鱼初上带冰鲜|一声戴胜蚕眠后|插遍新秧绿满田
淮南行尽到江南|野渡风高送晚帆|五五长亭莫回首|向来穷泪已盈衫
江南黑叶已称珍|玄墓杨梅敢与伦|塞外葡萄宜酿酒|燕中频果莫沾唇
水落寒沙晚照收|沙边谁复舣孤舟|鲍昭自作芜城赋|难写江南不尽愁
相逢偶值寄梅人|今岁江南暖未匀|报与玉堂真学士|小诗聊当一枝春
花映垂杨汉水清|微风林里一枝轻|即今江北还如此|愁杀江南离别情
楚山黄橘弹丸小|未识洞庭三寸柑|不有风流吴越客|谁令千里送江南
平生未省历瓯闽|叠𪩘层峰困旅人|珍重鲍娘诗句好|江南别是一家春
江南春尽杏花残|送客长亭欲别难|握手分岐君万里|帝城明月共谁看
嘲弄春晴禽斗语|揄扬风色柳摇丝|麦苗含穗枇杷熟|却似江南四月时
红桥东望绛仙台|雨过江南翠色开|地脉最怜邗上好|大明泉自蜀中来
欲写人间离别心|须听鸣凤似龙吟|江南曲尽归何处|洞水山云知浅深
香胜烧兰红胜霞|城中最数令公家|人人散后君须看|归到江南无此花
晋室风裁推虎头|山川灵气属君收|指端幻出千重秀|并作江南一段秋
花落深闺午漏迟|箜篌弹罢欲沾衣|东风绿遍江南草|底事王孙尚未归
江南十月春色早|处处梅花当水开|玉笛一声霜不小|满天明月鹤飞来
梅花迎路客平安|此是江南尽处山|霜月正高花下饮|酒阑长啸过梅关
北朝羁宦意何堪|况复霜华满鬓簪|开府位高归不得|断肠空赋望江南
薄暮移舟下碧湍|一罾明月水声寒|不知此去江南路|何处能通七里滩
禅门泊将气如云|江北江南把要津|莫怪林众闲未待|扫除佛祖要当人
绝壁藤萝喜可攀|更无平地只青山|路回亦有虚明处|江北江南指掌间
立马双桥日欲斜|沙尘吹雾暗征车|从今绝迹江南去|只见青山不见沙
它乡异县老何堪|短发萧萧不满𥮾|旋买一尊持自贺|病身安稳到江南
收却吴蚕八茧丝|草虫连夜促鸣机|内家见此谁能解|游子江南正忆归
姑射仙人炼玉砂|丹光晴贯洞中霞|无端半夜东风起|吹作江南第一花
留得莲花偈付谁|独携金策欲归时|江南无限萧家寺|曾与白云何处期
珍重江南好事家|老将种莳作生涯|似怜寂寞书斋里|折赠盈篮栗玉花
江南近别亦依依|山晚川长客伴稀|独坐相思计行日|出门临水望君归
小桃花落雨毵毵|桑叶青青试浴蚕|好水好山鱼米贱|人生只合老江南
晚峰横碧树梢红|数榜渔罾水影中|忆得江南曾看著|钜然名画在屏风
风急从衡木叶飞|寒花摇曳水中低|褰裳不采空归去|谁识江南季女饥
飘然一棹溯空明|日午春潮尚未生|回首江南增客恋|新晴钟鼓润州城
万里清江万里鱼|即看鱼尾定何如|江南二月梅花后|剖得夷陵八月书
霜重天高日色微|颠狂红叶上阶飞|北风不惜江南客|更入破窗吹客衣
越里娃童锦作襦|艳歌声压郢中姝|无人说向张京兆|一曲江南十斛珠
轻烟漠漠雨毵毵|风景分明海岳庵|北望房山数千里|如何清兴落江南
楚月东随沔水流|相思应上庾公楼|楼前一片垂杨色|中有江南万里愁
吴宫季主恣骄奢|移尽江南百媚花|一旦狂风江上起|花随风散落谁家
三月江南梅子青|春游已过画船横|酒怀索寞人初倦|已喜金杯弄水声
江南闲杀老尚书|自是承平一事无|送客折腰书脱腕|试从驼𪩘看登涂
荆卿雄骨化为尘|春草秋风老此身|行尽江南数千里|未曾逢著独醒人
五陵豪客梅华笔|写尽江南万古春|莫向寻常乞题品|赤城山下有诗人
江北邮程昼夜贪|寒芦已喜属江南|青山门巷无劳梦|消得东风几日帆
木落山空劲节存|独留清影向黄昏|满床风雪无人到|知是江南何处村
绿杨芳草未残红|春满江南积素中|欲把仙姿比潘令|朱衣传粉拭东风
缓棹轻舟入芰荷|若耶风淡水如罗|江南旧事休重省|落日犹闻子夜歌
不才无计谢朝簪|流水年光七十三|盘古螺湖松柏地|梦魂夜夜到江南
河朔家人堕渺茫|江南风日正舒长|已知原上鹡鸰处|更入云间鸿雁行
行到鲈鱼乡里时|鲙盘如雪怕风吹|犹怜醉里江南路|马上垂鞭学钓时
冰纨一尺写修竹|瑟瑟清风生夏寒|不见江南铁钩锁|总成石上青琅玕
弃甲高于熊耳山|大弨挂壁更须弯|从今江北江南柳|莫遣行人取次攀
津亭芳草碧毵毵|人立东风酒半酣|万点落花舟一叶|载将春色到江南
琼香一片委轻埃|犹忆春时傍砌开|肠断江南陈叔宝|丽华身后恰归来
冰雪姿容旧写真|一枝曾寄陇头人|相逢若问真消息|为说江南别有春
画省题诗白昼闲|春寒系马百花间|船头载得官瓶酒|来看江南雪后山
川舌一从尝虏馔|山衣三载湿湘云|挑包又过江南去|𫛸鴂遥知半路闻
啖蚬论文二十春|蚬多时共结交亲|今来煮蚬遥相忆|谁识江南海味真
滴酒刲牲社令前|当时冠玉最英年|枌榆阴净将箫鼓|好是江南燕子天
行尽江南数十程|晓星残月入华清|朝元阁上西风急|都入长杨作雨声
月落空营旧垒低|寒风猎猎大荒西|惊魂易断江南梦|恼杀重城未晓啼
客边长日望江南|回雁无书思不堪|渔父得鱼须遗我|腹中恐有故人缄
北风吹雪雪毵毵|雪里开缄酒半酣|但说王家兄弟好|自应春色满江南
万绿絪缊宿野烟|江南五月半晴天|双双燕子逢人语|引得新雏掠水边
江南三月春无边|溪竹十里花争妍|儿童且莫吹羌管|我欲临流枕石眠
长淮路远思君久|得见还归更不堪|未尽平生山水兴|到家应是忆江南
赠我江南一朵春|独清滋味自相亲|只愁月下推敲拙|难与梅花作主人
把酒承花花落频|花香酒味相和春|莫言不是江南会|虚白亭中旧主人
名山君去卧烟霞|文苑风流更几家|已报江南春最早|楼前千树尽梅花
一枝银烛坐更阑|小几摊书只自看|家在江南四千里|有人今夜说长安
倚天巉绝玉浮图|肯与彭郎作小姑|独秀江南知有意|要三二别四三壶
楼台两岸水相连|江北江南镜里天|芦管玉箫齐送夜|一声飞断月如烟
老子今年七十三|不胜归思在江南|天恩若许辞簪绂|犹办纶竿钓石潭
江南风物略知津|便觉诗成笔有神|不向九江看五老|故应犹未是诗人
江南十里九青山|江北无山只野田|更遣野田无远树|郭熙尽巧若为传
江南江北露华深|黄叶丹枫寄远心|一夜归人头欲白|故园犹隔万家砧
一月尤溪烟雨浓|玉梅浑作玉人逢|江南他日摘香处|莫忘云间双髻峰
江南龙节水为乡|水不纯阴又半阳|一片湖光共深浅|两般泉脉异温凉
江南霜重莫嫌渠|草上还多树上无|淮甸晓来霜似雪|琼田千里玉平铺
拨置文书强作闲|佩壶聊得共跻攀|归云不识游人意|遮尽江南一带山
长恨江南足别离|几回相送复相随|杨花撩乱扑流水|愁杀人行知不知
老翁能说太平年|曾见江南进士船|打鼓挂帆扬子岸|人人尽道是登仙
径露刀金柄属谁|空闻断指血淋漓|杜鹃啼暗江南月|臣甫年年泪雨垂
不遑将母兄嗟弟|无以为家尔与余|独坐小楼风雨急|江南岁晚雁何如
谁向归舟唱一声|玉兰花尽牡丹荣|似怜游子春三月|才换江南第一程
晚风来候过淮舟|闲上南徐多景楼|落日寒城伴荒草|江南人指是瓜洲
红树青山满眼秋|江南江北路悠悠|一行归雁无书信|倚尽斜阳不下楼
楼船载日下江南|吹凤鸣鼍御酒酣|吴花十月迎黄幄|隋柳千秋映锦帆
故乡寒食荼蘼发|百合香浓邸舍深|漂泊江南春过尽|山橙彷佛慰人心
之官渺渺江南去|便道还家著锦衣|万里谁无桑梓意|同乡惆怅未同归
冰崖雪岭斗巉岩|中有新诗子试参|短笠轻蓑钓寒濑|为君题出是江南
江南郡守列金阶|内里华筵日日排|文武官僚多二品|还乡尽带虎头牌
老雁移屯百万回|黄埃极目碛沙飞|春风万里梅花路|淼淼江南人未归
平湖飞下蹙双纹|翻动江南水底云|尽日自来还自去|尘埃满眼不如君
江南江北路迢迢|马上朱颜渐觉凋|今日故乡初入眼|丛山关下巧溪桥
流俗休教见美才|不如长入醉乡来|江南蚤是多风雨|莫向花前唱落梅
平生饱识世间愁|牢落江南尽处州|插架有禾三百把|与君来往亦风流
九月江南风倒吹|青山山下泊舟时|射潮安得钱镠弩|使我孤帆向日披
百想卧轮翻伎俩|三生圆泽弄精魂|何如静对梅花坐|春满江南雪后村
春到江南更好看|手提谭麈拂南冠|一庭雪水清如许|石鼎谁烹小凤团
武城县前沙渚平|草衰霜落蟪蛄鸣|片帆欲下江南路|卧听风声杂水声
何戡一别动经年|不在梨园在贾船|今夜曲中无越调|江南人怕鹧鸪天
柳拂青梢一干斜|辘轳台畔数归鸦|夜来红雨春深路|记得江南有落花
欲折梅花寄故人|驿无来使草成茵|轻风细雨分寒暖|已是江南数日春
城南城北万株花|池面冰消水见沙|回首江南春更好|梦为蝴蝶亦还家
十年京国鬓潇潇|蓟北江南万里遥|家去浔阳犹尚远|莫将音信托寒潮
戍鼓停挝月五更|呜呜巧作断肠声|江南自是春来早|吹到梅花梦也清
十里沧波自在流|满天风月下芦洲|待携六幅生绡去|画出江南水墨秋
山居幽赏入秋多|处处丹枫映黛螺|欲写江南好风景|霅川一派出维摩
江南何处美人家|认似梅花尚恐差|近向梅边得春信|始知人好似梅花
身得贰师馀气概|家藏都尉旧诗章|江南别有楼船将|燕颔虬须不姓杨
江南刑省到时和|十郡应从宴乐多|自有山迎兼水送|清阴不断胜清歌
静夜无云月正中|清光何处不相同|江南江北闲台殿|几个心闻晓寺钟
峰影微昏树影明|人烟深浅水纵横|前时逢雪今逢雨|长在江南画里行
江南故吏别来久|今日池边识我无|不独使君头似雪|华亭鹤死白莲枯
怪来频起咏刀头|枫叶枝边一夕秋|又向江南别才子|却将风景过扬州
玉女攲冠莹夜塘|雪敷仙掌犯秋香|江南五月多风韵|素艳天资难点妆
江北江南罢战尘|两阶干舞作升平|河东五色真毛羽|九奏箫韶看一鸣
绿蔓秾阴紫袖低|客来留坐小堂西|醉中掩瑟无人会|家近江南罨画溪
一州佳处尽裴回|惟有东丁院未来|身是江南老桑苎|诸君小住共茶杯
冰霜同是岁寒心|回首江南间阔深|尚有风流何逊在|水边篱落待重寻
年年赐宴捧萸觞|同沐皇恩近御床|今日江南望江北|不知何处醉重阳
水天曾见真如画|烟雨还看画似真|沙上一行飞又去|江南老尽白头人
一年春色负归期|每见梅花辄入诗|肠断江南一百五|然犀何处觅琼枝
我居江北尔江南|千里幽香鼻未参|安得故园明月夜|花前宾主共成三
明时牧马总名䯄|江北江南十万家|太仆年年亲选贡|肯教神骏困盐车
粲粲江南万玉妃|别来几度见春归|相逢京洛浑依旧|唯恨缁尘染素衣
春到江南几许时|东风未报故人知|陇头便使何当发|欲折馨香寄一枝
纤罗一束捲春烟|分得潇湘半幅天|裁就单衫歌乐府|江南白纻是新篇
清平新调缓声歌|醉眼懵腾看锦窠|今日江南林下见|满头白发泪流多
四海茫茫扰战尘|岂无贤俊共经纶|可怜伧父今头白|也作江南第二人
信断江南望驿尘|十年辜负岭头春|而今重到覃怀地|却与梅花作主人
冒寒曾上抱旗山|逸步飘然不可攀|明日招魂向山上|江南摇落早知还
北固楼前一笛风|断云飞出建昌宫|江南二月多芳草|春在濛濛细雨中
忆共江南水竹居|清风三径黑甜馀|而今对画思兄弟|纵有双鱼莫寄书
九月江南似小春|偷春花鸟𣨼归人|妆楼直对长干道|愁见行车起暮尘
来时见我江南岸|今日送君江上头|别后料添新梦寐|虎惊蛇伏是通州
沙冷秋高战马闲|蕃儿千队锦衣还|江南天子单于客|竞献酡酥毳帐间
稍费江南万侧厘|多誊符檄喻亡齐|宽然折箠可入汴|已见票姚擒日䃅
并行沿堤步晚晴|野香牵引过林坰|谁知却是江南梦|寻到西曹夜直厅
江南花木竞春深|塞上风云逼岁阴|爱日倚需长一线|管窥应得见天心
苦心词赋向谁谈|沦落周朝志岂甘|可惜多才庾开府|一生惆怅忆江南
暂逐东风别海涯|去年营垒是谁家|春光浪信江南好|到得江南又落花
鲁连王建都仙去|风雅无人可共参|零落酒船一百斛|莺花肠断老江南
篝灯细读芳洲卷|清似江南雪外枝|吟到蛾灯最奇崛|猩毛笔后有君诗
石浅沙平流水寒|水边斜插一渔竿|江南客见生乡思|道似严陵七里滩
豫樟蔽日无黄落|竹笋经霜更碧鲜|记取江南光景异|暖烟晴日是冬天
烟雨青丝百尺楼|江南树树拂人头|此间岂是藏樽处|醉里一声黄𫛽鹠
不掩逸邅不讳贫|高谈慷慨见天真|彦章自是江南宝|且向江湖觅好人
江南秋尽雁初飞|应是深闺欲寄衣|剔罢银灯金剪涩|一双红箸隐寒机
幽花疏竹冷梢云|江北江南正小春|但得青山常在眼|不妨白发暗随人
自笑浮生类转蓬|江南江北寄行踪|小舟客枕眠方熟|又听庐山半夜钟
何处风吹欸乃歌|烟消日出水增波|江南无限潇湘意|独是渔舟占得多
谷口生涯已是贫|素衣还拟冒京尘|因风早寄登科信|装点江南几日春
玉骨冰清过岁寒|可怜蜂蝶已成团|如何不解相如渴|散尽江南一点酸
鸿雁飞时塞草秋|风沙飒飒使人愁|因君为报江南信|苏武天山雪满头
物生甚美世所忌|吹息雪中成祸胎|汤帆卯杯频下箸|江南归梦打围来
朔风猎猎割人面|万里归人泪如霰|江南江北路茫茫|粟酒千钟为君劝
二月江南花正开|山光欲翠水浮苔|绿阴到处还堪赏|不厌扁舟日日来
猎猎西风吹倒人|乾坤无处不生尘|胡儿冻死长城下|始信江南别有春
十月中原风景别|寒冰如地雪漫天|相逢尽说江南好|处处梅花压酒船
江北江南公不归|人言公懒笑公痴|闭门端坐读周易|直过新春围闭时
僧会西来始布金|常闻足磬伴潮音|江南古寺知多少|此寺独应年最深
清浅风流圣得知|黄昏归鹤月来时|岭头更有高寒处|却是江南第一枝
铃索无声玉漏稀|青绫夜直月侵扉|五更一觉梅花梦|催得江南学士归
江南十日九阴雨|花柳欲开无好春|却忆京城二三月|秋千风暖涨香尘
松树倒影半溪寒|数个沙鸥似水安|曾买江南千本画|归来一笔不中看
万红千紫画乾坤|绿染江南江北村|文鸟双飞鱼作队|好花生子竹添孙
忆昔相逢古佛家|今朝何意共天涯|莫将辽海三冬雪|去比江南二月花
投荒万死鬓毛斑|生出瞿塘滟滪关|未到江南先一笑|岳阳楼上对君山
关山虽胜路难堪|才上征鞍又解骖|十丈黄尘千尺雪|可知俱不似江南
江南二月蕨笋肥|江北客行殊未归|怕上西楼洒乡泪|东风吹雨湿征衣
金粟如来涧壑姿|不随桃李赴春期|江南花品秋居最|何况秋花中绝奇
远别胡天趁稻粱|秋风吹断不成行|夜深独宿江南渚|梦怯黄芦叶上霜
记得中秋看明月|大家握手话平生|明朝忍向江南别|不那风前听鸟声
野艇归时蒲叶雨|缲车鸣处楝花风|江南旧日经行地|尽在于今醉梦中
齐心不倦自朝真|岂为修仙欲济人|天上香风吹楚泽|江南江北镇成春
雪拥寒门鹊不来|江南春信小迟回|遥知诗力生春早|一抹江梅趁眼开
万里云衢羽□长|寒潭影落两三行|江南满目烟波阔|处处西风菰米香
噫呜双柩出平川|五月黄梅欲雨天|长愧江南徐孺子|只鸡斗酒是何年
江南鲥鲚客夸肥|公到常州鲙熟时|见说桐江鱼亦好|昔贤多作钓台诗
御苑名花约万栽|芳心俱愿日华来|春风已暖梅先绽|长恨江南冒雪开
不爱红莲爱白莲|一塘开近绿杨边|小童吹火翁寻句|可愧江南罨画船
江南海北长相忆|浅水深山独掩扉|重见太平身已老|桃源久住不能归
云中归雁总成行|肠断连枝尚异方|春满江南江北路|柳丝不似别愁长
通籍金门辅圣君|江南江北路途分|亲庭彷佛吴山下|身在青云望白云
虎斗龙争一代雄|天威犹在怒涛中|江南千里连湖北|万古芦花起大风
却笑孤云未是闲|书来未报几时还|江南无限萧家寺|名画偏求水墨山
江南坝里紫彭亨|票致钱郎巧写生|忆得故园秋雨过|新炊初熟饭香粳
子美尝夸丙穴鱼|天涯聊此试珍腴|西风消息江南兴|未免樽前忆脍鲈
记得天门颁赐时|翚飞凤羽下龙墀|只今流落江南去|还有清风及四夷
苍茫天地一邮亭|客里相看眼孰青|江北江南经乱后|故交零落似晨星
无数飞花委路尘|不堪重醉楚城春|明朝回首江南岸|烟雨昏昏不见人
春风倾倒在灵芽|才到江南百草花|未试人闲小团月|异香先入玉川家
一官千里去江南|写赠琅玕酒半酣|彷佛苍龙挟飞雨|散将春意满湘潭
江北不如南地暖|江南好断北人肠|燕脂桃颊梨花粉|共作寒梅一面妆
东风悄悄著罗衫|秉烛归时酒半酣|听得隔帘人笑语|夜来春气似江南
自说嵇康七不堪|上教持节向江南|江南父老应相贺|见说清明似晦庵
前山后山青不了|大树小树枝相樛|老痴胸中有丘壑|貌得江南一幅秋
梅花烂熳小轩前|鹤氅来看雪齐天|谁识一般清意味|江南今复有逋仙
谁伴愁人坐月明|苗中儿女舞芦笙|自言颇似江南曲|不是秋笳出塞声
身世元同不系舟|落花时节雨初收|束书一枕江湖梦|流过江南杜若洲
月旦花前岂乏人|风霜齿颊带阳春|江南野史馀芳论|绝世清如古逸民
茸茸绿芷香先吐|点点绯桃萼半敷|却忆江南江水满|一条晴练接天铺
相逢无酒恨如酣|九市三玄俱不谈|秋雨迢迢催客别|别情雨色已江南
江南江北霏霏雨|渔榜渔罾短短篱|斜出一枝青鸟外|东风掩映水仙祠
朝寻白云去|暮将白云归|寥寥穷巷中|悬灯未掩扉
家住清溪口|门掩清溪树|溪上多白云|幽人自来去
翠璧层层合|高松飒飒寒|白云昼不扫|常满石阑干
鹤岭翠微分|山行半白云|停骖不忍去|前路市声闻
青山如佳人|白云如游龙|佳人节不移|游龙去无踪
放鹤人何在|孤亭横翠微|客来亭上坐|惟见白云飞
冉冉花明岸|涓涓水绕山|几时抛俗事|来共白云闲
白云封不住|碧树吐奇滋|相看两无语|各是会心时
已作一宿客|渐为千里人|吾亲白云下|回首一沾巾
路作两岐分|亭多聚白云|无心本无恋|于此尚纷纷
莫把层楼倚|楼高接远天|东风乡国路|直在白云边
仙山多白云|渺与天汉接|何当持赠人|秋风同一叶
遥望西山岑|白云日归去|驱马向山中|不见云宿处
日落风欲静|鸟啼人自闲|白云如解事|成雨便归山
家住铜官山|山亭翳修竹|主人游未归|白云满幽谷
白云每亭亭|其出亦何心|贤侯考之天|无谓由蹄涔
朝卧白云东|暮卧白云西|白云长共我|此地结幽栖
青山在屋下|白云在高岭|身在白云中|那识云千顷
白云如幽人|出山本无期|朝来抱幽石|五峰成五芝
欲识渊明家|离离疏柳下|中有白云人|良非遁世者
云来山有衣|云去山呈骨|白云自有无|万古山常兀
不二是法门|悟者阿罗汉|一枝青琅玕|孤峰白云涧
山头出白云|瀑布洒飞雨|可人期不来|目断潇湘浦
被酒朝初醒|蒙龙月渐稀|开门何所见|惟有白云飞
磐石傍幽溪|群峰坐回首|静爱白云来|苍苔湿衣久
轩中多白云|霏霏日如雾|风吹散又生|更宿檐前树
放浪诗骚外|尘心炼到空|白云开夜观|海月冷松风
游子归心切|慈亲望眼空|白云千里意|瘦策倚秋风
吾恐孤山孤|夜踏白云语|此中犹有人|明月未须去
偶然白云至|辉辉两相向|下有暗泉流|呼作云根嶂
看松坐危石|瀹茗爨枯箨|振衣下山去|白云满幽壑
松响翩清籁|泉声浣俗尘|白云堪赠客|明月解留人
昔向寒溪卧|远寺撞白云|今也趋早朝|残月马上闻
酌酒月为伴|开门山近人|白云湛江色|碧草弄湖春
不到禅扉久|灵花又早秋|白云飞欲去|还被远公留
长松撑白云|偃蹇几千载|而我能几何|松雪镇长在
秋思嗟离索|行寻旧隐栖|白云随杖屦|飞过画桥西
菁茅葺成宇|白云拥为户|是中有定僧|默坐自朝暮
闲坐青松阴|遥看白云起|白云如孤峰|半落青松里
白云在空山|还望山中客|聊持一片心|惆怅千峰隔
琳宫逼太虚|石树团清影|怅望白云仙|日沉九芝岭
黄叶因风下|甘从洛浦隈|白云何所为|还出帝乡来
古琴调古调|今人谁爱闻|独往山中去|因声寄白云
闲随白云游|静对白云语|只恐出山来|白云竟无主
秀色分齐鲁|高峰表岱宗|秦碑如尚在|欲破白云封
骑马不如昔|寻僧怯上船|山中农务息|怀抱白云眠
白云不出户|为我含精华|所恐风吹去|离离成海霞
朝看白云去|暮骑黄犊归|山穷桥断处|鹭鸶那得知
旭日上东峰|山人睡正浓|洞门无锁钥|长是白云封
行憩苍石上|坐爱青松阴|白云在天际|相对总无心
旧山诸隐沦|身在苦无身|莫锁白云路|白云多误人
石室月已满|青林人未眠|向月步溪水|白云遥在天
乘闲访隐君|黄叶路斜分|惊犬知生客|穿篱吠白云
白云埋大壑|阴崖滴夜泉|应居西石室|月照山苍然
自古多如此|君今独奈何|可来白云里|教汝紫芝歌
鹤发兮倚闾|山空兮夕晖|白云兮髣髴|游子兮其归
眼看沧海近|身与白云高|回影连三岛|盘根压六鳌
四山藏一寺|方丈压诸峰|回首坐禅处|白云深几重
淼淼寒流广|苍苍秋雨晦|君问终南山|心知白云外
隔岭望丛筠|方塘宿白云|客心清不寐|弦诵夜深闻
一自飞仙去|迢遥白云上|岁岁春风来|满山青草长
孤柝那堪夜|垂杨不肯春|白云何处至|吾欲赠归人
朝随白云起|莫随白云卧|深林人影稀|兀然吾一个
冬眠不觉晓|开门见白云|云中何所有|童子两三人
重华不可作|雅乐尚堪闻|风动箫韶起|馀音袅白云
摄衣入空山|白云留我住|我欲卧白云|白云又飞去
青青山上松|缭之以白云|云山不可到|图画只空闻
斲石自何许|枕之怀赤城|空庐复蕙帐|旦暮白云生
身外留黄犊|山中耕白云|不随樵子去|无路得寻君
久向憨狮子|今来见影堂|白云何处去|闲却半间房
二室接浮丘|东来渡淮水|三花何处开|半在白云里
伊叟已先至|兴公犹未归|凭高东北望|一片白云飞
高卧不知处|花含古洞春|白云来借问|三诏彼何人
鼓吹传朱鹭|铙歌事已非|秋风荷叶底|憔悴白云衣
白云来轩户|清风生涧壑|山僧不管春|岩花开自落
石泉千古名|悠悠四时绿|清洁乃素心|白云一茅屋
古寺白云中|疏钟逗林樾|凌晨数杵来|敲落山上月
久静山容敛|秋凝野色凄|白云留绝𪩘|苍雾隔前溪
移家白云深|静枕清溪曲|日暮门不开|茶烟飏萝屋
欲上河阳郡|先来洞府游|白云满天地|红叶不知秋
野渡归人急|山原去骑遥|白云秋窅窅|红树雨萧萧
君为湘水燕|我作衡阳雁|雁去燕方留|白云草迷岸
偶来看青山|因对白云坐|此意同一闲|青山白云我
风劲叶频落|山高日易沈|坐中人不见|窗外白云深
昂空势不已|踞地何雄哉|白云遮不得|依旧山头来
牧童望远近|逐草白云隈|细雨牛羊外|村边蓑笠来
世事日可见|身名良蹉跎|尚瞻白云岭|聊作负薪歌
幽人爱青山|结屋空林里|夜深梦白云|明月在溪水
落景留空山|无人自来往|一片白云中|时闻樵语响
月色凉于水|高游人未眠|搅衣欲乘月|白云遥在天
岩芳敛空华|谷响答虚牝|坐看白云生|会得无生忍
水村枕山椒|白云作门幌|临溪獭伺鱼|鸡栖高树上
久坐大石上|青天行白云|野意道不得|幽鸟隔林闻
西风吹白云|冉冉来江浒|急鸟入青冥|忽作千家雨
夕卧白云合|朝起白云开|惟有心长在|不随云去来
松柏啼乌鸟|楸梧下鹤群|咫尺亲颜在|无劳望白云
濯濯霓裳湿|何人倚白云|莫将云里影|空向陌头分
白云随出没|精气化为龙|纵有陈蕃榻|南州不可逢
北风吹白云|万里渡河汾|心绪逢摇落|秋声不可闻
山楼本无梦|我自梦严州|严州谁梦我|白云天际流
一望一回头|白云千里秋|如何持别酒|只是送行舟
青山本无情|白云自来往|身在浮云中|仰看浮云上
古寺螺山上|登临恨未能|临风闲驻马|看破白云层
缘冈蹑丹崖|东风拂瑶草|飞鸟时往还|山间白云老
碧树障红尘|山亭多白云|清谈欣有伴|送酒可无人
不向东山久|蔷薇几度花|白云还自散|明月落谁家
解带白云中|来寻仙子宫|始知山顶上|容易得天风
身在此山中|闲情薄太空|行歌白云里|白云连崆峒
虚堂跨云巅|白云在林杪|绝顶不可穷|了了非了了
落日四山绕|空亭面面开|白云如有待|山人殊未来
四大既还本|一灵方到家|白云归洞府|明月落栖霞
胡髯抱嵌岩|白云拥万里|若弄华阳珠|我欲割左耳
白云入户牖|幽趣颇相关|俗远人无累|心夷物自闲
山寺寂无僧|空门白云冷|惟有寒松枝|悠然照潭影
湖中五老峰|去天不盈尺|涧底白云生|五老头俱白
慈竹村村种|鞭行不出林|吾亲在何许|回首白云深
月色窥人冷|梅花何处香|遥思栖隐客|高啸白云乡
四照罗城色|山窗纳白云|万峰曾不隔|遥揖武夷君
空山无四邻|闲扉映秋水|时有负樵人|唱歌白云里
千仞琅琊石|飞来镇越州|江波欲浮动|还被白云留
美人不可期|迢遥隔江浒|惟遣白云来|伴我幽栖处
终朝草堂上|独凭乌皮几|有时白云来|相见窗户里
吹箫凌极浦|日暮送夫君|湖上一回首|青山卷白云
轩楹越中秀|轩窗四面山|红尘飞不到|长共白云闲
白云何氤氲|流光不可掇|夜夜镜湖中|为予拂明月
磐石清泉下|能生隐者心|由来车马客|空羡白云深
乱石苍松径|蔼蔼春风和|白云不作雨|空占碧山阿
白云几曾散|却作一楼贮|明月夜夜来|无人敢携去
峭壁拥双扉|亭亭夹翠微|山灵虽解设|不禁白云飞
石室月既满|青林人未眠|带月步溪水|白云长在天
白云在山上|流水在屋下|此中自有人|请回俗士驾
空亭无人来|惟有白云过|山客扫孤峰|日日云中卧
前山多白云|可望不可即|惆怅山中人|遥遥似相识
松林有茅宇|白云往还来|山僧爱云好|柴门夜长开
一别情无限|愁心寄晚风|羡君佳句好|白云和难工
茅屋隔榆林|孤舟系柳阴|明时无逸客|谁在白云深
人家青树合|僧寺白云封|谁共诗翁坐|夕阳听晚钟
僧汲空山月|煮茗松下啜|桑苎今不来|白云自禅悦
荆棘铜驼陌|桑田碧海波|秋风歌濯足|归去白云多
人在白云处|舟在清溪曲|不闻欸乃声|但见山水绿
白云滃作团|回风吹不散|截置一钵中|与作山僧饭
江阔山容渺|天空树影微|孤舟明月夜|南望白云飞
山坳滃白云|天外挂红日|于中得少趣|翻嫌去帆疾
阴壑寒犹掞|空山响已沉|白云无路入|禅向定中深
君去何时归|山中春草夕|莫将白云庐|不及红尘陌
日观闻山钟|风烟几万重|飞倦如可觅|真蹑白云踪
琴罢月生渚|鹤归松满坡|葺亭无尸牖|应是白云多
幽栖寄山隈|欣赏亦何有|时许巢白云|纷然入窗牖
十年理芝畎|铁作青蛇文|复伴远游去|山山锄白云
灵岳乾坤秀|飞泉河汉垂|超然山水兴|身在白云涯
夜来北窗雨|萧萧竹偃扉|朝望城头山|白云湿不飞
举头望白云|𫖯首看流水|古之东郭生|悟彼北宫子
峭石状危屏|截断诸峰青|白云触不飞|仙掌空遗名
开门见东村|晨光尚蒙昧|白云何处来|适与予心会
灵石山前路|山深寺更深|不知明月去|空惜白云沉
白云闲似我|我似白云闲|二物俱无心|逍遥天地间
道人出白云|空岩为谁碧|独往谁得知|时有鹤一只
欲追蓟先生|白云迷其方|驴鞭不可执|寿与铜狄长
嘉树郁成阴|孤台眺苍莽|长笑似苏门|白云自来往
雨馀见梨山|双峰更叠出|白云绕山飞|半空青突兀
衰草绕山深|暗泉缘涧响|岧峣岭路高|白云随足长
南高何巍巍|北高何巉巉|登临人迹稀|白云时往还
白云澹忘归|川上气萧爽|鱼鸟来亲人|居然濠濮想
绿叶红英遍|仙经自讨论|偶移岩畔菊|锄断白云根
紫翠隐丹房|仙人在上方|欲往疑无路|白云封点苍
宾主分不分|颟顸绝异闻|解布劳生手|寄言来白云
风雨惜春残|新晴为启关|白云归去尽|还我旧青山
仙人有骐骥|长放白云中|坡前啄瑶草|犹胜老樊笼
我懒不出户|白云常在山|云应嗤我懒|我爱白云闲
飞花扫香雪|古台生白云|娑罗双树下|人去寂无闻
我梦在兰舟|晓从润州过|见竹过问主|白云正高卧
小圃固日涉|柴门常自关|此心无一事|应共白云闲
宴坐白云里|经行碧嶂中|游人穷不到|幽鸟自匆匆
空山白云堆|中有隐者居|悠然两无心|尘世将焉如
深居白云穴|幽意满山楹|风递幽香去|何人识此情
琼花散丹石|掩映临江阴|谁知枯落后|更有白云深
戴笠出东郊|白云如海涛|前村风雨急|溪水晚来高
千年流不竭|谷口气氤氛|莫是神龙窟|灵湫泻白云
青障矗林霏|白云映江水|何人出世心|嗒然隐吾几
素琴本无弦|白云本无心|虚舟在野外|知他浮与沉
何以散廓落|下山复上山|白云怀袖里|红树有无间
短筇穿白云|直上孤峰顶|下瞰六时崖|前临七折岭
醒时白云歌|醉作青海舞|笑迎圯上翁|竟与麋鹿聚
小艇溪边月|来寻万卷楼|遂初读书处|鹤去白云留
不触又不背|徒劳生拟议|开口更商量|白云千万里
英英白云懒|杳杳青溪暮|山僧不出门|残钟在深树
竹里起茶烟|白云堆满屋|何处桔槔声|园丁灌花木
英英白云华|采采六山秀|为问病维摩|此味清凉否
故国嘉山水|文溪带武峰|披图思不尽|亲舍白云重
心随白云远|亦随白云迟|欲随白云灭|白云无尽时
清溪转回环|石矶俯深碧|公来坐忘归|此意白云识
白云出孤峰|未雨自飞去|云出本无心|不为孤峰住
清晨偶出山|一衲挂枯树|向晚白云深|蒙茸不知处
征马自兹去|夕阳明北原|白云空满地|不肯锁江门
身在山水间|心在山水外|世无钟子期|白云兀相对
练尾飘纤素|霜衣绝点斑|风薰花不到|一片白云闲
多景栖红树|秋风落白云|捕鱼频得隽|惊鹭不成群
自去长干侧|终年桂岭西|新秋望乡处|无奈白云迷
别意写不尽|登高再送君|寂莫一分手|秋风吹白云
散发踞胡床|徐看白云过|时有鹿麋来|胡床相对坐
醉掬山先走|行呼月后随|欲眠梧影下|又恐白云知
移来十丈峰|虬鸾舞虚牖|面面白云生|终南亦何有
朝见白云纵|暮见白云横|不作及时雨|何为点太清
白云锁关门|森松更笼嵷|不纳寻源人|伊谁话真汞
陟彼白云径|径满白云时|践破白云迹|心与白云期
不踏乡山路|于今又几年|茅檐知不远|只在白云边
白云自何来|栖我山中树|愿为九夏凉|慎勿从龙去
素性耽林丘|卜此栖杖屦|一啸洞中天|白云任来去
高僧何代僧|葬骨两三层|不遣白云护|游人取次登
邈矣逃暗叟|高风不可亲|白云缄石室|留取付闲人
湖上峰争碧|此峰多白云|雪霜难辨色|鸥鹭亦迷群
禅居何所有|户牖白云分|直待谭玄后|相随花雨纷
白云如高人|择友尚傲世|朱门客三千|一点不可致
怅望登临日|大行山顶头|亲帏何处是|一片白云浮
一心贪与白云期|解带归来任所之|每过名山经月住|苏门山上更多时
蛟绡剪下碧双垂|归挹清流背紫微|北向更登孤岭去|此身还入白云飞
帘捲晴空独倚栏|冥鸿点点有无间|秋风注目无人会|时与白云相对閒
家山福地古云魁|一日三峰秀气回|会散宝珠何处去|碧岩南洞白云堆
独登高塔俯中州|一线黄河天外流|坐倚半空成浩啸|白云南去见嵩丘
万顷白云迷属玉|千章绿树唤仓庚|捲帘独自草堂坐|望入海天无限情
高台天畔白云关|蹑磴凌虚试一攀|寂寂讲经人去也|空馀清梵落人间
白云深处树重重|碧水光涵一镜空|世外红尘飞不到|祇消挥扇听松风
人归何事后春归|别絮离丝共落晖|楚水吴山无限思|枫林江上白云飞
小招提在白云层|古殿深龛锁昼灯|山北远公曾结社|至今犹有种莲僧
长安城外白云秋|萧索悲风灞水流|因想汉朝离乱日|仲宣从此向荆州
不相同处是同然|三十年来办一眠|何处白云堪作雨|白云封断白龙天
师怨白云相望久|撇然便欲揽征衣|其如飞雪能留客|不放禅翁及早归
楼阁连甍锁翠微|白云容与翳窗扉|悬崖瀑水自今古|笑问何人解息机
一樽聊接故人欢|百岁堪嗟鬓渐残|莫见白云容易爱|照湖澄碧四明寒
非蕉非苎复非𫄨|不是山人木叶衣|寄与诗翁莫嫌陋|看山长袖白云归
使君非是爱山闲|道在盈虚消息间|不见白云无一事|等闲为雨却归山
笑渠终日利名忙|谁似僧闲不出房|睡熟白云都不管|寺前松竹自苍苍
白云原上经行日|傍墓曾看草结庐|今日都门复相送|绿袍分教赴姑苏
石瓮灵泉胜宝井|汲人回挂青丝绠|厨烟半逐白云飞|当昼老僧来灌顶
仙郎天上佐飞龙|曾向丹邱寄远踪|留得亭前双玉舄|白云长护紫霞封
山头白云自往来|山腰白云团不开|共道山腰云更白|不知却是梅花堆
短笺封罢更重题|生怕苍头去路迷|说与不须多借问|葛庐祇在白云西
闽地高僧楚地逢|僧游蛮锡挂垂松|白云逸性都无定|才出双峰爱五峰
白云林下诵经寮|隔岸香风远更飘|欲就禅床吃茶处|倩人扶过木长桥
秋夜深深北送君|阴虫切切不堪闻|归舟明日毗陵道|回首姑苏是白云
高亭林表迥嵯峨|独坐秋宵不寝多|玉兔玉人歌里出|白云难似莫相和
白云湖上北风寒|茅屋萧条两鹖冠|我自能怜华不注|推窗君试雪中看
绿阴密处著危亭|佳气葱葱王武林|一片红尘飞不入|杜鹃啼处白云深
红尘飞尽白云生|一径深深草树平|丹灶已空仙去远|琳宫犹枕旧辽城
湘漓二水陇头分|一道飞流出白云|漓水不如湘水好|君行更为吊湘君
人没琴亡竹坞东|到来不与旧时同|白云秋石荒凉尽|空对寒山落木中
岁晚行人苦欲分|山昏水暮鸟寻群|舟行棹进空回首|一望苍梧但白云
逍遥蓬岛即仙都|范蠡功成亦五湖|此是泉翁超度法|倚阑曾见白云无
仙洞长年卧白云|灵丹成就养天真|汉庭轻为东宫出|应笑商山四老人
山头碧殿倚天开|去岁曾同仙客来|今日独过诗兴少|白云空绕牡丹台
高情雅韵三峰守|主领清光管白云|自笑亦曾为刺史|苏州肥腻不如君
侧身南望但依依|片席乘风去似飞|莫谓苍梧在天末|帝乡看逐白云归
不与红尘费梦思|白云流水有心期|吟君细与鸥盟句|病起全胜未病时
一叶漂摇扬子江|白云尽处是苏洋|便如伍子当年苦|只少行头宝剑装
疏竹寒梅对茗垆|白云明月此山孤|山前一带红尘路|从遣游人踏绿芜
九叠匡庐霄汉表|白云深护翠巑岏|绣衣使者经行处|写向霜台柏署看
青山影里人家少|绿树阴中石径微|偶出洞门回首望|白云何处有柴扉
桑落洲前秋兴孤|白云远见近还无|传闻酒吏经年罢|美酿家家得纵沽
平生活计都消尽|锥地殊无付子孙|撒手便辞青嶂去|翛然却返白云村
不须布袜与行缠|参得诸方五味禅|散尽白云见明月|虚空只是水中天
驷牡不遑王事盬|野人归去白云闲|人心万古同此理|城外青山即岘山
中原万树带秋阴|陵寝苍茫一气深|龙驭杳然归太始|蓍丛犹发白云岑
高斋卧理簿书闲|掾吏裁诗日往还|片月不离桐柏水|白云偏傍弋阳山
我是白云云是我|自知云我不须分|时人若问山翁意|看取山头一片云
无终有国已难寻|洞口谁为梁甫吟|一片白云飞不去|徘徊似识主人心
下临诸塞上摩空|百丈天桥一径通|可怪两人俱好事|夜深曾到白云中
一锡南飞度碧空|宝坊遥在白云中|定知门外青松树|别后新枝已向东
黄溪茶种有闽风|忆昨缄封自赞公|筠焙久空青箬里|纸囊盍寄白云中
一峰高出白云端|俯瞰天涯千万山|试向冈头转圆石|不知何日到人间
白云深处闲人少|惟有希夷似不群|今日高眠千丈顶|远书休遣递飞云
廿年残牍苦频盈|夙蠹谁将一日清|赖有旧游三五伴|白云窝里夜灯明
越中山水绝纤尘|溪口风光步步新|若得会稽藏拙去|白云深处亦行春
野性由来不入群|历阶穿窦恣纷纷|主人自有茅庐在|好去山中吠白云
湖上千峰带落晖|白云开处见柴扉|松门一径仍生草|应是仙人向郭稀
结茅深住白云窝|人迹何如鸟迹多|村坞月明闻犬吠|定知山虎夜深过
二月江乡已落梅|飞花散作白云堆|且𢬵醉卧山窗下|疏影还从月下来
长风暂扫瘴烟消|屈指阳和又一朝|红树白云山四面|可人诗景自相撩
不见茅斋旧隐君|绕溪烟树暮纷纷|断桥水满无人渡|谁向青山管白云
白云碧树两相宜|踏落辛夷第一枝|王母灵桃今已熟|使星何事出瑶池
西原驿路挂城头|客散红亭雨未收|君去试看汾水上|白云犹似汉时秋
安罢储宫便又回|商山高卧白云堆|刘家大事虽能定|也堕留侯计出来
几年不到竹梅闲|天际归来两鬓斑|一片白云风埽尽|双明喜见旧青山
忆昔走马寻丹丘|醉卧白云溪上楼|黄石桥东两松树|一夜水长到梢头
短纸垂垂茧瓮开|白云堆里绝纤埃|东风吹醒罗浮梦|便觉春从天上来
鸟啼花老旅魂销|楚水巫峰入望遥|雨过江流添几尺|白云一带锁山腰
锦峰重叠雪交加|散尽白云见日华|策杖莫辞山路远|试穿林麓探梅花
十里曾闻一啸声|当年猿鹤想犹惊|白云不碍青天路|赢得重来攞手行
当处心安即洞天|黄连一炷胜龙涎|闲房幸自无人到|谁放白云来枕前
最爱仙人卧白云|一竿来此钓红鳞|我今不学磻溪叟|行作宗雷社里人
闻说虞山有道澄|白云深处不闻扃|自言古佛何为者|只是无心一老僧
晓行不厌湖上山|别有天地非人间|安得移家此中老|白云常在水潺潺
来从千山万山里|归向千山万山去|山中白云千万重|却望人间不知处
朱顶千年去不回|两峰南北白云堆|谁人得似黄公子|不爱闲花尚爱梅
泉落青山出白云|萦村绕郭几家分|自从引作池中水|深浅方圆一任君
晚晴公馆有馀闲|独上危楼望远山|散尽白云收尽雨|归鸦背得夕阳还
山横鸟外白云边|酒满秋风落帽前|老子要诗那得句|湖天欲买不须钱
朝闭松关晚放参|白云深处礼瞿昙|杖藜散步无人伴|独自归来月满庵
深湖两岸白云秋|芦荻花深隐钓舟|回首平原风浪急|却怜江海是安流
溪上长桥对水扉|野翁来往澹忘机|白云隔断人间世|尘土何缘得上衣
罗浮山下白云深|一枕师雄梦未成|残雪初消明月上|东风吹彻玉箫声
十里遥闻下院钟|到门空见白云封|老僧久住情偏淡|惟有春山色最浓
白云湖上白云飞|长白山中去不归|君在几峰秋色遍|何人共结薜萝衣
昔日武王东阅师|龙争虎斗至今悲|漂自化为商地水|白云翻作孟津旗
宝树林中避世情|琴囊长挂白云层|蒲团学得枯禅坐|合作东轩长老称
蓝田咫尺接商颜|谁是丹成出世间|老鹤无声人已远|白云空自锁空山
坐看青天起白云|化成龙子钑银鳞|霎时塞得青天满|只见龙鳞不见身
山围书院好峰多|行处新诗日几何|中有幽栖人不到|绿萝深洞白云窝
鹤发苍颜太古心|采芝共入白云深|只因误到长安寺|惹得人间说至今
竹色隐波流不去|莲香浮坐断还闻|诛茅结宇才方丈|占尽清风与白云
兰舟晓发潞河坝|思入平沙路几千|想淂到家寻旧业|白云书屋尚依然
行尽吴山过越山|白云犹是几重关|若寻汗漫相期处|更在孤鸿灭没间
蓬阁桃源两处分|人间海上不相闻|一朝琴里悲黄鹤|何日山头望白云
凤峤钟声出白云|更无一字可呈君|洪音敲落西山日|借问下方闻未闻
北堂犹绿旧时萱|寒暑无繇复凊温|戏彩岩边白云下|慈颜彷佛尚如存
一局忘言意若何|古松流水白云多|回看石室山前路|肯信樵夫有烂柯
帘外群山当画屏|白云如水度中庭|松花落径无人扫|失却莓苔一半青
师子峰高压白云|当时此老最尖新|百年旧事谁昭洗|今日南来又蜀人
五色灵芝五粒松|往来长蹑白云踪|画师未许君丘壑|不写清溪一片峰
千涧淙淙一径通|长松尽入白云中|徵君更在山深处|满谷桃花烂熳红
西风袅袅起林阿|一夜新凉到薜萝|人在空江秋影里|青山不似白云多
引泉近注白云根|𣃁地新成翠竹园|为惜苔痕斜贴石|爱因松树特开门
萧萧落叶委空山|幽磴添苔护石阑|一自三平骑虎去|至今龛洞白云寒
宦游飘忽十年间|持节重来见旧山|惟有潺湲庭下水|无心犹伴白云闲
已换春衫别后衣|此心长共白云飞|高堂寿酒年年事|趁取榴花及早归
山在云中人在山|人居山与白云闲|也须认得瑶田路|方见青云一望间
秋落河干气亦清|黄流相对白云行|大梁晓气千波卷|留与文光一派明
清溪南面是陈山|列嶂舒屏紫翠间|几度捲帘成晚对|白云时共鹤飞还
秋风淅淅吹碧虚|白云鳞鳞如卧鱼|共君今夜赏明月|兴来谁欲骑蟾蜍
仙冠鹊尾汉宫裁|金粟岩花日日开|此是淮南宾客地|白云还待八公来
风气萧森柳叶黄|倚阑极目海天长|白云飞处亲庭在|缩地何由到故乡
轻轻踏破白云堆|半为寻僧半探梅|僧不逢兮梅未放|野猿笑我却空回
霜落林端万壑幽|白云红叶入溪流|朝来尚有寻真至|共向山亭领素秋
竹作阑干树作轩|菜畦正傍槿编门|白云满地留春住|只对青山无一言
瘦竹长松万仞山|白云深处小禅关|忘机人到忘机处|一缕春风尽日闲
晴雷碾破白云窝|无数林华衮下坡|好把辘轳翻转着|昆仑顶上卷黄河
万点飞泉下白云|似帘悬处望疑真|若将此水为霖雨|更胜长垂隔路尘
早年声誉遍词林|懒向金门作陆沉|小隐不妨泉石侣|薜衣藜杖白云深
招隐寻春又鹤林|白云相伴亦禅心|请看古寺阶前竹|依旧斜阳半院阴
龛中破衲自持行|树下禅床坐一生|来往白云知岁久|满山猿鸟会经声
危峰上面更危峰|特地无梯上碧空|遥望白云生绝顶|如今身在白云中
山上有山归未得|白云归处寄乡心|三年一别不相见|先垄应添碧满林
白云捲尽千峰外|清逼山人懒下台|擎汉碧梧疏影月|夜深留照鹤飞回
当年鸡犬白云中|屋角榴花带露浓|洞口只今无处觅|唯馀碧水绕青榕
猿啼夹涧声逾远|鹤啄荒苔迹更清|身在千林头上立|忽从脚底白云生
瞿昙一学便超群|十载辞家住白云|占断洞天林屋地|青山不许世人分
每同南郭先生到|今伴东牟太守来|自顾拙疏聊自乐|白云径里踏荒苔
南湖秋水夜无烟|耐可乘流直上天|且就洞庭赊月色|将船买酒白云边
已共安期汗漫游|海天空望白云秋|骖麟跨凤知何处|应在三山与十洲
玉川鹤避卢仝啜|盘谷猿惊李愿归|兴尽携筇一回首|西风拂拂白云飞
一官万里向西行|雪锦楼高别驾登|若问野人何处所|朱陵洞里白云层
山后山前暝不分|草堂无径觅徵君|惟馀玉气无藏处|散入空青作白云
直上龙威万石梯|翠萝遮日白云低|须臾又作沙鸥伴|筏上吟诗下浅溪
四峰孤耸郁苍苍|新构僧庐傍野塘|林下雨晴春昼暖|松花薰得白云香
遥泉滴滴度更迟|秋夜霜天入竹扉|明月自随山影去|清风长送白云归
海国裁成别样新|白云一片净无尘|流苏香煖懵腾处|可有梅花梦里春
千山猿叫月如昼|万籁风号天正秋|雾湿苍苔烟漠漠|白云飞梦过瀛洲
君过秋浦正逢秋|亦到枞阳皖水头|九派先将明月去|三峰少为白云留
驴载新诗仆抱琴|白云幽径夕阳林|天风十里青松顶|满耳笙箫太古音
飘飘空里落天花|静听山僧讲法华|我亦平生无住著|白云深处即为家
自知无业致吾君|只向春山弄白云|已共此山私断当|不须转辙重移文
万斛明珠万叠雷|分明激破白云堆|何因捲上银河去|莫放濑溪桥下来
年年老菊费栽难|每到秋来借倚阑|老我白云红树子|如今都作此花看
数间茅屋柳成阴|中有幽人抱一琴|欲访桃溪无觅处|桃溪更在白云深
不暇参禅不暇文|支颐兀兀坐南薰|年来病骨千金重|出岫无心愧白云
青嶂千重水一湾|白云半坞屋三间|王孙归去休招隐|免被移文笑北山
高楼上逼斗牛寒|何事伊人日倚阑|最是千秋堪洒泪|紫云山作白云看
可喜公居近白云|眼前尘事少纷纷|纱橱竹簟偏宜睡|五月庭除不聚蚊
凿破青山两壁开|石头路上踏成埃|梅花自与白云笑|几见夷齐出岭来
云阵纤纤洗花雨|深竹新闻子规语|青山白云吾定居|枯肠那著归思虑
湛湛清江叠叠山|白云白鸟在其间|渔翁醉睡又醒睡|谁道皇天最惜闲
白云堆里藏三户|苍黛光边漾一身|恋向深深成幻杳|夜来幽梦恐伤神
共持瑶草下天关|万里秋风吹别颜|马上白云晴不散|知君到处问青山
一线飞泉绕碧萝|白云来往暗山阿|雨中贪共樵人语|行过庵前路忽多
推篷四望水连空|一片蒲帆正饱风|山际白云云际月|子规声在白云中
雪藕铢衣不自珍|人间丝枲谩纷纭|何如小白花山上|别剪彤霞与白云
十幅溪藤皱縠纹|梅花梦里閟氤氲|裴航莫作瑶台想|约取希夷共白云
翠峰高与白云闲|吾祖曾居水石间|千载家风应未坠|子孙还解爱青山
上人别后未能参|一首新诗自北南|萧寺深沉香火冷|白云闲锁旧禅庵
清油浊酒慰家贫|老子山中但白云|君欲看云须久坐|晴窗端为起炉熏
青天去人不咫尺|白云映我作坡陀|奔星直下不知处|料得人间风雨多
鸣鹤仙人去不归|秋风凉到女萝衣|白云也是无心物|长傍溪山好处飞
草堂未可便移文|自煮清香碧涧芹|更向白云深处宿|山头回首谢诸君
洞口时时护白云|莫教容易入红尘|更须检点桃花片|流出溪前惹世人
鸟未投林日未曛|松头野鹤自成群|肩舆归去身强健|处处青山有白云
白云冉冉度南园|绿柳明花处处然|云物无心心自适|优游无我我忘年
白云岩畔旧相逢|往日今朝事不同|夜静水寒鱼不食|一炉香散白莲峰
丹成遗井在层巅|金碧灵光夜烛天|抱瓮道人闲不得|白云深处灌芝田
白云深处有沧波|半醉微醒哭更歌|孤艇往来无系绊|阴晴天气曝渔蓑
珊珊楚步小桥东|笑语香微花影红|斜过柳阴人不见|白云满径一溪通
清泉绿树抱山斜|万顷云天一亩家|尽日掩关来自去|白云蒸雨湿松花
蟹眼双瓶只十钱|挑来大北白云边|一城争饮因甘冽|不道仙羊有别天
啼切孤猿晓更哀|柴门半掩白云来|山童问我归何晚|昨夜梅花一半开
失意因休便买山|白云深处寄柴关|若逢城邑人相问|报道花时也不闲
山禽屋角唤东风|晓枕何堪睡思浓|暮雨款门无过客|官衙清任白云封
挂帆南去楚天赊|大庾峰头明月斜|我赠白云仙尉去|书来应报折梅花
仿佛当年曳杖翁|白云来往有无中|月明闲照兴亡迹|都付渔樵一笛风
蜀客休夸石镜平|巨灵亲置白云庭|老龙化作髯翁坐|呼吸雷风寂不惊
五十归来谢世纷|百年劳逸喜平分|不应又受先生号|去与青山管白云
壮怀忍共白云闲|孤负僧房屋半间|卖却牢愁三万斛|载将明月入西山
洞门无锁白云深|同日闲表一问津|安待霄时■桃者|相逢花下说前因
山上青天山下溪|白云流水两相宜|丹成共尔南山老|采采松枝亦疗饥
腰镰上到白云边|惆怅长松不尽年|近市山山皆有主|远山高峭步难前
春山无伴独相寻|欲觅知音听鼓琴|翠壁苍崖千万仞|人龙虽见白云深
目断清猿不忍分|离心落日晚同曛|山门寂寂谁为问|一夜琪花长白云
岭南丘壑石翁家|霄汉功名老去赊|何事鹤书招不起|白云深处饱松花
乱石盘旋下白云|雨馀潭底数峰分|天边五老空招手|只见梅花不见君
川静星高栎已枯|南山落石水声粗|白云钓客窗中宿|卧数嵩峰听五湖
禅室遥看峰顶头|白云东去水长流|松间傥许幽人住|不更将钱买沃州
辽水华亭旧所闻|病中毛羽最怜君|稻粱且足身兼健|何必青云与白云
禅庭欲别更迟迟|犹恋凉风洒客衣|无力便分青嶂住|满怀空带白云归
蜀妃夜谒紫虚皇|玉凤差参促晓妆|宴罢瑶台魂未醒|胭脂脸上白云香
萝薜阴阴覆野亭|雨馀春树满春汀|白云一任风吹散|放出溪山几点青
一径萦纡至此穷|山僧盥漱白云中|闲吟定后更何事|石上松枝常有风
孤亭隐隐芰荷香|六月浮樽水气凉|小艇闲时鸥作伴|白云深处酒为乡
淮水东边旧六朝|琼楼翠馆白云销|于今只有垂杨柳|犹似当时舞细腰
避名高卧白云深|扶醉骑驴下碧岑|一笑披袍惊堕处|遁时知有济时心
织就霓裳御泠风|玉梭随手化成龙|天孙归去星河畔|满洞白云机杼空
生涯争似故园长|田有嘉禾树有桑|千顷白云山万叠|个中真是地仙乡
白云朝去暮来还|一去一来俱在山|十载离家不知返|而今始觉泪痕斑
悬崖险峻石如林|一种仙芝不易寻|若向人间问绝品|东蒙顶上白云深
水边侧耳翠萄叶|陂下销魂金步摇|何以浔阳北窗下|白云伴宿听翛翛
澄波不动琉璃滑|一望应须万里馀|舟行冲激浪花碎|如驭白云游碧虚
白云深处寄踪孤|一灶秋烟煮石蒲|门掩月明花自落|野亭樽酒忆林逋
河间佐郡屡经秋|几度怀人增别愁|报政重来又分手|白云红树思悠悠
平生慕爱武夷君|及此名山阻白云|九曲水声流过郡|夜深犹得世人闻
郢客阳春枉自夸|君来高咏满皇华|不知白云宵吟积|试看文茵六出花
楼台深倚白云隈|一涧萦回出洞来|自古神仙求不得|刘郎有路到天台
定王台上关中土|西望长安多白云|贾谊才高空有赋|河间博雅更无闻
祝融峰下烧红叶|应梦山中看白云|足迹未教容易见|谁知天外有人闻
身心放下有馀闲|垂老生涯在万山|不许白云轻出谷|好随明月护柴关
半壑青山万树松|白云为屋水为舂|石桥雨滑游人醉|笑把渔竿当短筇
万片白云归岫后|一轮明月到天时|乾坤清气无人识|借得樵夫短笛吹
为慕仙家九节筇|白云秋色远相从|那知黄石山头月|犹隔丹丘海畔峰
晓入千山与万山|白云深处款幽关|仙翁不许凡人识|走出红尘不肯还
门外青溪溪外山|山光长在有无间|白云飞尽晴窗午|喜见遥峰露一班
白云红树隐峰峦|曾记南阿赋考槃|此景别来归未得|西风写向画中看
维扬烟水带江湖|仙客帆开十幅蒲|不是白云遮望眼|平山山色本模糊
紫霄回首白云蒙|粤社天关在望中|此去江长天渐远|论文杯酒几时同
弇州朱草白云寒|西省尚书早挂冠|岭外不知春已到|梅花还可寄君看
相别于今八载馀|君匡徒众我闲居|白云流水乾坤外|终不相亲枉寄书
林平胜处向东纡|水转山回画不如|或息或劳都可乐|白云深处五浮图
桃叶渡头一见君|为言岸上石榴裙|相逢无钱可买醉|赠与竹枝撩白云
万古青山青不休|白云常是恋山头|人生莫似滩中水|日夜滔滔只下流
小谷疏林受数家|年芳犹有刺桐花|白云不为青山地|截断前峰两髻丫
白云剪作瑶坛雪|寒旭蒸开玉洞花|山北山南看更好|炊烟朵朵是仙家
白云司远望中深|瑟瑟秋风奏晚林|惆怅关门吟赏处|满篱黄菊故人心
惨淡龙颜向六军|马嵬山下血沾裙|当时何不弃天子|直抱瑶妃入白云
来寻高处卧吟身|泉石中间避世尘|莫把白云都占断|也分一半与闲人
阴晴朝暮几回新|已向虚空付此身|出本无心归亦好|白云还似望云人
富贵辞夸奈俗何|清虚趣胜亦诗魔|白云瑶草红尘外|终胜黄莺绿柳多
妙旨惟从句外求|白云先见室中筹|海山深处多麟凤|此去横经一网收
楼开鄂渚万枫丹|酾酒同谁七泽看|莫向江潭独醒去|九歌天阔白云寒
活被人埋汝水𣸣|新丰一曲杳无闻|可怜娇舞曹家女|不嫁春风嫁白云
白云深处认灵山|喜气津津眉宇间|别去庭闱今八月|且欣明日慰亲颜
白云飞绕寺楼钟|点滴清声露打松|童子开门还报我|鹤眠犹在最高峰
水上红霞抹白云|台旁春色映溪分|风光不遣人描画|描画何人得似君
刘根丹篆三千字|郭璞青囊两卷书|牛渚矶南谢山北|白云深处有岩居
幻住庵前一衲衣|黄杨树老白云飞|师今莫问人间世|只记西来几日归
如烟如雾暗空林|湿不沾衣冷沁襟|忽见斜阳一回望|始知身下白云岑
帘捲晴空独倚阑|冥鸿点点无无间|秋风注目无人会|时与白云相对闲
□崖高瞰白云溪|洞穴通天路崄巇|雨未作霖天下旱|玉龙蟠此少人知
一顾成周力有馀|白云闲钓五溪鱼|中原莫道无麟凤|自是皇家结网疏
立马卧龙山下路|白云东去是吾家|烦君为寄西风信|直到疏篱问菊花
驴背谁教一笑还|白云高卧万机闲|大梁陵树秋声里|西华烟萝午梦间
截将山势白云回|双作丁灵得胜台|南塞可怜成北塞|牧羝谁在黑龙堆
孙竹新添绿玉枝|稚禽学习绕檐飞|动中会取归根意|雨过白云横翠微
潇湘一望白云长|梧叶苍山似故乡|月色满空间夜漏|渔歌几处彻秋霜
春来草色想河关|远道绵绵不可攀|翻恨白云飞去疾|夕阳千里露童山
华阴高处是吾宫|出即凌空跨晓风|台殿不将金锁闭|来时自有白云封
溪藤百幅净如练|裁作斗帐同君清|觉来满洞白云起|耳畔更听松风声
野鹤照衣来清𣸣|山树开花留白云|他日移居溪水上|道衣同拜武夷君
孤松偃蹇白云深|返炤仍留半壑阴|老鹤有巢归倦翼|个中应不受尘侵
翠岩仙洞白云深|蹑石扪萝一访寻|真驭不逢山色映|涧风吹袂冷森森
懒性优游鹿豕群|闲将杯酒对南薰|醉来高卧北窗下|松竹萧萧锁白云
疏懒经旬不出门|炎风暑气任昏昏|饥餐渴饮披书卷|高卧开窗看白云
归鸿遥带夕阳飞|孤磬千峰野色微|闲对白云成坐久|不知空翠湿秋衣
春来元气日氤氲|大岩小岩屯白云|山人自是陶弘景|纵有那应分赠君
翠染南山拥县门|一洲横截两溪分|长官日永无公事|卧听滩声看白云
杜宇声中历翠微|涧泉决决泻幽奇|与君笑入白云去|柱杖前头尽是诗
半生荣辱断知闻|远处茅堂伴白云|何事利名场里客|却将书札挠幽人
上下邮程祗在山|白云苍雾苦跻攀|闲情独被梅花觉|引领春风破客颜
白云黄叶满山家|又见光风转蕙花|不用薰炉𦶟沈水|一帘香霭读楞伽
九里松边鹫岭头|松声长带白云秋|梵筵多有吟僧在|须认诗中第一流
闲笑白云晴出岫|静教明月印秋潭|长空任看归飞鸟|背屋柴桑隐客簪
依稀庐岳高僧舍|彷佛商山隐者家|我亦抱琴来谷口|白云深处拾松花
蓬门相直是南山|傍著丹梯尚可攀|野兴旧同流水远|道心今共白云闲
白云孤鹤暮知还|晚泊钱唐看越山|珍重今朝重展卷|吟诗作赋北窗间
盘石垂萝野翠分|半山啼鸟坐来闻|上林春物遥相待|何事将心寄白云
不须更草北山文|归去开关扫白云|兴未尽时仍重访|我非辟世可同群
细柳鲜桃潋滟春|白云流水净无尘|看渠鹤发林居者|只傍青山老此身
最高峰顶白云飞|狮子行游伴侣稀|华首台前流水绕|曹溪一滴雨花霏
𣃁地栽林自起坟|一灯精舍疏玄文|诗成莫洒酒家壁|题遍青山题白云
嘉果浮沈酒半醺|床头书册乱纷纷|北轩凉吹开疏竹|卧看青天行白云
世态炎凉总不知|此心惟与白云期|千岩万壑无人迹|慷慨登临有所思
贫居傲性不干人|楚楚衣冠迥绝尘|昨夜雪中骑蝶去|白云堆里一遗民
北窗人静日从容|卧看轻阴落涧松|剩欲与君同采药|万山深处白云重
石鼓高悬蕴大音|白云峰顶始铺金|能来斯地鼓斯鼓|尽达曹溪圣祖心
雁门关外万山重|天籁萧萧涧壑中|作客边廷归未得|白云翘首海瀛东
白云尽处青山小|红雨飞时绿树新|佳致仗谁同管领|野禽啁哳话深春
黄山我号白云翁|云涨千山与画同|试问云山何所似|故人未老一丝风
何事退耕沧海畔|闲看富贵白云飞|门前种稻三回熟|县里官人四考归
碧眼支郎耳更聪|轩楹占断白云中|有声听到无声处|错认长松是老龙
千里还家独抱琴|象山杳在白云林|晚寒莫厌江东路|人倚梅花雪意深
紫薇山下白云边|雨过南湖好放船|满壑松声凉似水|我来同坐月中禅
缟衣素佩俨分行|朝露盈盈竞洗装|赋客高堂争得似|游仙宛在白云乡
慕膻高举兴何穷|秋在黄芦叶里风|已事未明如蹈火|白云深处见岩翁
偶然行到水穷处|隔岸无船人不渡|白云出岫已多时|夕阳犹在西岩树
渡水傍山寻石壁|白云飞处洞门开|仙人来往行无迹|石径春风长绿苔
君将富贵等浮云|却许白云来就宿|静处何妨共一龛|免教随手翻还复
白云寒锁郡斋深|人道朝天不可寻|总为股肱驱传去|仍劳明主赐黄金
白云亭上白云闲|云满危栏雪满山|雪似白云云似雪|不知何处是人间
久别山中鸾鹤群|清斋自礼武夷君|沧江明月扁舟后|浑似松窗卧白云
几欲寻真未得闲|白云堆里望玄关|烦君多养雪色鹿|借我来时骑看山
黄篾楼中枕书卧|双鹤交鸣惊梦破|青天堕下白云来|卷帘一阵杨花过
清晨腰斧白云乡|山路萧萧落叶黄|折得梅花皈去晚|担头斜插一枝香
首阳太华何时合|一道黄河苦间之|愁绝白云与秋色|风陵渡口望君时
金刚台小一鸱夷|大苏大阳如酒卮|刘郎字字白云气|犹嚼黄花把剑吹
千寻瀑布响空林|数尺危桥出树阴|欲向溪南访真隐|飞花满路白云深
满树铁冠琼树枝|樽前烛下心相知|明朝又与白云远|自古河梁多别离
故人读易向华阳|万个松间一草堂|最爱满山春雨后|白云晴护药苗香
啼来啼去一声声|却笑离人不解听|何处故乡归未得|白云空锁乱山青
梦里见亲亲色好|更能绕膝戏莱衣|觉来依旧金陵馆|望断白云心欲飞
有客持柯石门道|避人避世白云边|相逢惊喜还相问|应说经今八百年
趁雪看山坐小床|白云影里玉虹长|不知砌下梅花发|只怪开帘有暗香
飞鸾叠叠斗芙蓉|雨里看山色更浓|高卧羊裘人不见|钓台惟有白云封
忆君乘月下金陵|何处吴山不夜登|一曲潇湘秋万里|至今疑在白云层
一壑回环十二峰|茅茨送老白云封|如今尘里看图画|却愧当年邴曼容
天风吹我上齐云|小涧清从石乳分|濯罢尘缨吾欲忘|白云满地未斜曛
自折疏花插小瓶|醉眠明月读骚经|白云也识幽人意|分与秋山一半青
日本晁卿辞帝都|征帆一片绕蓬壶|明月不归沈碧海|白云愁色满苍梧
笛声吹起白云秋|两袖天风独倚楼|北望中原何处是|落霞孤鹜古今愁
白云缺处露檐牙|鸡犬相闻仅数家|幽鸟不啼林寂寂|满山黄雾落松花
僧爱白云溪上飞|白云深处敞禅扉|莫言便是无情物|思着故乡依旧归
磨石岭头春日晴|白云如絮绕车生|前生似得丹砂力|长向青天掉臂行
庭树森沈晚色浓|修修寒雨满疏钟|白云一片归飞急|知宿城南若个峰
山泉飞出白云寒|来献灵芽秉烛看|俄顷有花过数百|三瓯如吸玉腴乾
指按金徽星斗寒|试听一曲话悲欢|妙音怕入时人耳|携入白云深处弹
寺外寒流玉一泓|白云如练挂危层|青山绕屋柴门掩|只见梅花不见僧
翠峰高耸白云隈|石丈岩岩绝点埃|一段幽情谁可友|相知惟有松竹梅
十载安危此地分|豺狼一旦自成群|烽烟江上愁回首|只向深山望白云
屋后青山屋外溪|穿芳度密有深蹊|白云不隔经行处|容我时来寄杖藜
白云青霭路难穷|万壑千山一径通|野寺林深不知处|磬声遥在夕阳中
莫道枪竿危复危|有人家住白云西|儿童采棘颠崖去|杜宇伤春尽日啼
手种青蔬不用锄|白云为圃自芬敷|南郊夜宿邀同饭|却忆清斋味有馀
沙溪祇是旧沙溪|今日重来路欲迷|独有暮鸦知我意|白云深处尽情啼
梓人一笑白云乡|杞桂森森遇豫章|闻道周公绳墨在|天庭谁此遇明堂
舞罢莱衣对远山|此心应共白云闲|闲时自是僧家事|还拟来趋玉笋班
白云满地如白石|明月窥江来近人|最忆荥阳好兄弟|著霜柿叶写诗新
白云深处瞰沧溟|有客凭高醉不醒|睥睨城头低落日|飞来萝月数峰青
朝乘铁獭上青山|最滑春苔乱石间|出入白云胜蜡屐|玉骢虽贵未应闲
事去人亡迹自留|白云犹似汉时秋|如今暂寄尊前笑|明日黄花蝶也愁
万顷汪洋浸白云|潜滋暗助发生仁|试于翘望云霓处|始见深功信有神
人行之字路嵚巇|九锁青山胜九疑|祇被白云生不断|无端点破碧琉璃
松竹团阴锁绿苔|白云窗户绝氛埃|山童净扫门前径|应是湖南故旧来
琅函密锁君王字|石壁仍刊宰相诗|无限幽光动岩谷|山深惟有白云知
万竹山中丹叶秋|五峰岩讶白云留|黄花夹路开无主|青嶂随人翠欲流
春山雨后共谁登|酒兴诗豪老更增|明日杖黎寻惠麓|白云深处有高僧
蝶扑蜂粘发出狂|飘然欲上白云乡|无端却被游蜂搅|绾住东风舞几场
天门划断两崖青|拄杖灵峰顶上行|一片白云岩下起|不教眼力尽东溟
隐约沙明宿雾开|依稀树断白云隈|水边人自陇头出|天际帆从山外来
碧溪之上白云飞|早出晚步溪云归|闲来自拟登楼赋|恨不停云坐钓矶
高丽寺里访诗僧|懒上湖船独自行|行到寺前人迹少|不知傍有白云迎
一饮清泠体便轻|绝知真液是长生|归来世事都忘尽|惟记白云堆里行
休向千峰过好时|白云高卧趣还卑|涂中无限未归客|不待相依更待谁
郁蓝波接郁蓝天|主圣臣贤又宴肰|欲问吾家在何许|鹘飞尽处白云边
绝栈悬崖水激车|白云深处有人家|登楼最喜微霜度|染得枫林一树花
山下深林起白云|白云飞处断红尘|伴行直到高峰上|舒卷纵横不碍人
碧水丹山第六湾|群峰绝处见玄关|道人不管来游客|坐与白云相对闲
隋河日照水悠悠|下水谁家泛彩舟|回首白云千万叠|梦随飞橹到江头
石峡𪻐琤新涨水|柏林崷崒古时坟|黄茅小径无来客|一犬松边吠白云
黄鹤楼头枕书卧|老鹤长鸣惊梦破|青天忽堕白云来|捲帘一阵杨花过
垂杨正好移舟看|轻舸何妨出沐迟|叠嶂双溪虽未历|白云芳草已相知
壮年勋业重关山|载在丹书墨未乾|枕底白云今几片|先生闲作一般看
绀园春静白云深|琪树阴阴昼漏沉|我亦清修林下客|淡然无语契禅心
人游仙洞多迷路|惟有仙源路不迷|一片白云开洞口|野人还住小岩溪
踏雨来敲柳下门|荷香清透紫绡裙|相逢未暇论奇字|先向水边看白云
交情到老终难已|此味平生毕竟浓|远近行藏两相望|湖山应自白云封
莲宇经台花正香|白云深映竹边房|清游惜共林僧别|行听微钟到学堂
长信宫中日影稀|终南山外白云微|闲情不买相如赋|泉水歌残又绿衣
仙人清磬读黄庭|长听金鸡半夜声|一夕都随黄鹤去|满巢明月白云生
病馀长与俗多违|策杖频来扣竹扉|行过空林僧不见|庭前惟有白云飞
胜事自知长独往|白云无意偶同游|飞来花片寻常物|十里溪山挂杖头
春霖朝罢客西东|雨足泥声路未通|独爱千峰最高处|一峰初日白云中
台殿崔嵬锁玉京|白云遥按步虚声|他时辟谷堪寻汝|绛节双飞绕太清
高高峰顶恣情田|买断清闲不用钱|堪笑白云无定止|被他风送出山前
手把枯桐倚绿萝|白云深处少人过|春风一曲猗兰操|应是牛山美木多
偶过群仙入武夷|苍崖瑶草白云飞|不知何处猿啼月|岩上松花落满衣
谁怜苦志已三冬|却欲躬耕学老农|流水白云寻不尽|期君何处得相逢
古木环池竹数竿|疏篱补菊屋三间|白云不放红尘入|无怪山人懒出山
合德来嫔帝甚欢|温柔乡里胜求仙|武皇虽被白云误|犹得垂衣到暮年
邻舍南来不得书|口传消息到吾庐|白云入望无休歇|何日斑衣奉版舆
采石矶头坐白云|归来瑶草乱纷纷|夜深吹笛江亭上|明月窥人恐是君
白云堆里笑呵呵|上接天衢不较多|翠锁亭台山月冷|香风吹裓尽莎罗
黄梅浦远草萋萋|风细孤帆雨后低|渔笛一声何处作|故山回首白云迷
白云本是山中物|南极祥光五色偏|蓦地兜罗成世界|一身却在玉毫巅
蚤登科第入词垣|谒告南归又拜恩|莫向双溪看明月|白云深处有丘园
海色迢迢半紫氛|娑椤开落夏将分|道人清晓下山去|纸被一床铺白云
第一峰头色相真|泉翁书院倍嶙峋|相期杖履红尘外|共酌清泉卧白云
良遂曾敲麻谷门|不相漫处主宾分|子来亲见虚堂叟|两耳垂肩坐白云
白云深处寂无哗|香积惟馀饭一麻|出定不知春已过|净瓶花落点袈裟
峰头挥手笑红尘|天入双眸洗翳昏|万里西风熟粳稻|白云堆里著黄云
诗隐东湖看白云|青莲翠竹自为群|一从亡友哀歌断|樽酒何人与论文
一百五日花候至|阿母坟前多白云|盖棺小弟犹未葬|泪洒松间斜日曛
虎丘山烟晚作紫|虎丘山花矫起舞|措笙落箫都不鸣|坐上微闻白云语
问药归来出白云|轻身随处玩馀春|会心偶记前贤咏|得自由时莫厌贫
青油幕下白云边|日日空山夜夜泉|闻说小斋多野意|枳花阴里麝香眠
飞来明月挂千林|满地霜华吹客心|故国鱼龙何处卧|白云愁杀楚江深
袅袅春风涧谷间|紫芝长护白云闲|今来山阁无邻并|笑杀山人不恋山
长桥低岸好相逢|多折偏怜落客踪|遥望白云溪路滑|几枝残雪老孤峰
芒鞋未办足先轻|拟踏白云深处行|何日痴儿了公事|却将泉石课诗程
千涧沄沄一径通|长松尽入白云中|徵君更在山深处|满谷桃花烂熳红
家山移在画图间|桑柘连村水一弯|知是方千高隐处|白云长为护柴关
青入灵山玉削成|群峰罗列有心情|眼明忽卷孤城雨|风定白云浓淡生
白云满野隐松杉|无数峰峦碧似蓝|京国归来诗满轴|西风吹帽鬓毵毵
当年返棹西江上|不尽东归孝子心|投老凄凉空见画|白云散尽故山深
史君携客习池头|不载连营女妓游|红烛要须醉芗泽|白云何似老温柔
山下游尘不污人|耳边溪水去犹闻|羡君身世浑无事|坐看青山过白云
竹西亭下赋骊歌|疲马青齐路若何|星入少微知隐处|东瞻海岱白云多
江上双台俯白云|子陵风节古今闻|皋夔熙绩唐虞世|精一相传在典坟
白云泉上白云亭|京国归来喜重登|欲试座间谁老健|酒酣先上最高层
万笏山头一径分|半通祠宇半连坟|可怜僧舍成灰劫|落尽泉声见白云
白云一片愁千叠|此地重来百不如|空忆当年觅梨枣|小楼灯火了残书
紫极秋声竹满轩|一尘飞不涴琴樽|白云自逐秋风去|卧看青山懒出门
驱车夜半出都城|策马陈桥已半程|回首白云南阙下|太行何事马前迎
凤凰山前宪使堂|寻常六月凛飞霜|堂中使者清于玉|黄鹤白云离思长
竹满园林水满池|旋栽黄菊补疏篱|白云遮断红尘路|人是人非总不知
白云起处山樱发|绿柳垂边水蚁鸣|唯有晓寒殊未减|重裘还似冒霜行
栋宇参差逼翠微|路通犹恐世人知|等闲识得东风面|卧看白云初起时
十日离家只四程|白云何处玉融青|溪声飒飒如风雨|独对寒灯咏鹡鸰
钧天远远月斜斜|归客迢遥未到家|一色白云天似雪|和衣和雪宿梅花
仙人含茹紫芝香|占得中条最上方|何事红尘飞不到|幽居常被白云藏
明月飞来珠海长|愁心尽与白云乡|高歌试问投竿老|我是今狂定古狂
太湖石畔竹阴阴|影动凉飙曳玉吟|莫问渭川千亩处|蓬蒿一径白云深
玉湖流水清且闲|中有浮玉之名山|千帆过尽莫天碧|惟见白云时往还
者边飏下舀溪杓|𨱄斧又移深处山|说与白云门外客|相逢莫作旧时看
五曲峰峦列翠屏|白云深处隐仙亭|子期一去无消息|惟有乔松万古清
白云滚滚扶山起|碧藓离离着地匀|赴陇鹤书天外远|草庐空老读书人
春阴连日雨重重|不记舟行远近踪|酒后卷帘风刮面|白云堆里认诸峰
松阴苔径曲盘盘|古佛残灯古殿间|却羡老僧无个事|一生长伴白云闲
只应王母专轻巧|剪碎天边乱白云|无限清香与清艳|樽前饫享尽输君
手把长镵𣃁白云|无苗黄独不胜珍|赐香堂上春风在|谢尔浮山识故人
眼前轩冕是鸿毛|天上人间漫自劳|脱却朝衣独归去|青云不及白云高
故人已了中兴事|赢得溪头一钓竿|唤起先生同一笑|青山自在白云闲
中宵澍雨平明歇|诸岭晴阴各自分|偶来共就藜床坐|时看前山出白云
尚恨山前尘土侵|去耕山后白云深|下泉不使苞稂秀|夫子宁忘济物心
买得青山不用钱|金沙门外草绵绵|黄梅老令醉欲倒|拟借白云今夜眠
青云交态纷如雨|谁念山中看白云|归到西斋正风雨|一尊灯火漫论文
今春喜气满乾坤|应有蒲轮辗白云|恩与内分金带赤|草堂焉敢更移文
四时松叶落纷纷|石面阶头尽藓纹|直是此中难得到|白云迷路且迷人
清卧荒村绝点尘|疏钟敲月梦中闻|山僧早起知何事|当户烧香礼白云
手拖葛屦坐藜床|竹树萧然一水傍|枕上白云船下月|卜邻东涧胜东冈
一曲青溪一曲山|鸟飞鱼跃白云闲|溪山岂要行人到|自是行人到此间
山寒雨急晓冥冥|更蹑苍崖上驿亭|深秀林峦都不见|白云堆里乱峰青
江城话别思依依|天远山青入望微|正好楼头共明月|可堪遥对白云飞
鱼皮新作羽林军|毳帐横开长白云|辽海多鱼持作饭|黄羊不用射千群
东鲁东周迹已陈|古人风致又今人|绕城桑柘苍烟外|依旧青山问白云
杖屦当年谁与从|白云回首有高踪|畸人随化文章在|我梦罗浮四百峰
万籁无声月一钩|白云飞尽水悠悠|凭栏厌听清商曲|目断天南树树秋
箕山树古白云深|孤冢谁封却到今|历数由来归浚哲|荒塘馀论岂堪寻
十年两袖软红尘|归濯沧浪且幅巾|不是白云留我住|我留云住卧闲身
何人支枕古邯郸|孤卧僧房四面山|故遣白云遮谷口|不教幽梦落人间
去年曾陟白云颠|投老相逢亦偶然|蝉蜕君今成贴叶|春蚕我已作三眠
将齐华岳犹多六|若并巫山又欠三|好是雨馀江上望|白云堆里泼浓蓝
白云堆里看青山|猿鸟为邻日往还|黄绮后身应我是|再来依旧一生闲
相对无缘认岭峰|入看祇许白云同|却于舟行成横侧|漠漠天屏一镜中
白云山上白云飞|腾达年来与愿违|鹤发慈亲应记忆|岭南游子几时归
蒙茸披尽自成蹊|两扇岩扉向日齐|说与白云休锁钥|留将千古指人迷
蕲峰中断马头分|古道离颜共白云|交手再三挥手去|萧凄畏对楚关曛
畴昔持心欲见贤|肯容闾巷快争先|岂知咫尺隔千里|空诵白云长在天
行过中村五里头|湖南地尽到袁州|荆南更在湖南外|一片白云天际浮
天连宫阙云烟湿|地接淮山日月低|不知何处两黄鹄|飞向白云云外归
万木苍苍古钓台|白云楼观隔溪开|赋成赤壁后无对|好与驱从笔下来
梅花山底伴云闲|谩逐闲云出故山|君慰我思君莫去|一诗先遣白云还
汝海清秋四望开|白云长在景夷台|已知千载无枚叔|谁爱风流汉署才
一自衔哀别蓟门|几回惆怅叹鹤群|春风拟约寻诗伴|同上三茅看白云
铜官山下白云亭|涧底长松长茯苓|传得潘生烧墨法|墨成持赠写丹经
白云深处启重扃|一径斜通抱膝亭|北郭战尘吹不到|老僧犹指树青青
高帝陵边我故庐|白云惨淡带苍梧|归心政与江流动|更著青山隔岸呼
石枕藤床一榻低|觉来还自日沈西|白云堆里翻身转|一曲渔歌在碧溪
何岭巍峨欲插天|回头人与白云连|桃花不点寻常路|从此依稀度九仙
过溪三笑本无心|岂意流传直到今|涧水松风都是笑|白云依旧在东林
昔年分部共寅清|翰苑奇游抚上京|道旧未终随凤翥|白云翘首送君行
老去无聊即访僧|芒鞋棕帽白云层|此心不竞红尘久|柳絮沾衣悟上乘
阵图入眼浑如梦|回首江山又梦间|万里白云遮望眼|□□□□□□□
曩事何人为证明|白云深锁翠微坑|已闻过去辟支佛|未见如来弥勒生
禅师久住贺兰山|心与白云自在闲|便好因风到人世|化为甘露满人间
仙子何年化鹤群|至今名姓只空闻|我来欲访前朝事|怅望九仙惟白云
飞泉高浸白云根|滴翠长留石上痕|帝子翱游何处所|居人指点说仙源
山在白云山更山|此山天与老年闲|更愁十里红尘到|故著先门隔世间
箧里炉山梦里亲|白云长覆护图巾|应知涕下封防后|便是东西南北人
雁荡奇峰天下闻|永嘉真柑味绝群|啖君霜后三千颗|削脯为龙穿白云
晓上上方高处立|路人羡我此时身|白云向我头上过|我更羡他云路人
岩花灼灼黍离离|正我东桥送客时|一曲骊歌情不尽|岭南天外白云飞
乱峰四百远开屏|重蹑丹崖短屐轻|无限风光谁管领|白云红树接沧溟
白云深处是仙家|清壁飞来瀑布斜|采药不知归路晚|洞门开遍碧桃花
几度青衣裹白云|流传仙句世间闻|如今一去无踪迹|独自看云不见君
心许回程取道浮|闻君经始入山谋|白云出岫无踪迹|莫去人间作雨不
白云缥渺出林端|盘礴回风欲雨难|敛却神功归洞去|故山依旧碧㠝岏
山中木实不知名|闻道今年烂漫生|老妪尽携孙与子|悲歌直上白云层
草堂筑得傍林丘|溪友相过即放舟|翻爱白云如画意|终朝长在碧山头
日落袈裟出定迟|满头霜雪映修眉|白云坐断岩前石|问着游方了不知
平生误识白云夫|再到仙檐忆酒垆|墙外万株人绝迹|夕阳惟照欲栖乌
销金帐暖酒盈觞|醒后依前世虑长|何似白云深处卧|春风一枕梦魂香
扁舟只隔五湖东|红树青山万里通|回首白云闲似我|却疑人在水晶宫
行尽白云山已昏|残月忽坠孤松根|幽人踏月兴未巳|猛虎一声山鸟翻
十人送行一人去|船头举手沙头语|船开山转水急流|白云杳杳知何处
和衣高卧白云堆|门倩云封不妄开|留向山中自娱悦|莫教一片出山来
玉皇端拱白云乡|扣额何时上绿章|威凤祥麟都网尽|后人谁更说昭王
莫倚行台怯酒醺|一杯父老送慇勤|白云岭上虽无数|未敢持来玷使君
无数桃花傍岭生|茅檐低与白云平|樵歌转入深林里|忽乱阶前流水声
上界回看缥缈间|白云深锁洞门闲|清缘自笑吾真浅|强为尘缘又出山
百道清泉石上流|白云初起乱峰秋|此中疑有陶弘景|高卧松风第一楼
参天一半白云封|怪石株株是箨龙|东取黄山千万笋|归来分作一峰峰
飞泉洞边人意闲|白云流影山空寒|角巾野服曳筇杖|谁著此身天地间
岁久携家住白云|春风行乐任天真|颓然醉貌衣冠古|应是鹿门山下人
罗浮主客一泉分|泉影天边似白云|汤沐东西双瀑布|仙人谁似子期君
白云相顾尚依依|十载江湖负宿知|时事未容轻所学|山中依旧只吟诗
南归正逐雁南翔|暂度金陵返豫章|即看孤帆匡岳远|白云遥指更回肠
千仞清溪绝世纷|先生高卧白云根|近来名系丹台籍|多向蒙山见羡门
安乐山前安乐窝|一窝深处白云多|云来云去无人管|闲看虚檐燕葺窠
明月不随双派去|白云长为数峰留|夜窗星火归渔艇|晓槛晴岚映市桥
白莲池上觅仙踪|曾听攒眉夜夜钟|七十年前灯火地|东寻无路白云封
生晚常嗟南北分|故家文献少知闻|襄阳耆旧无庞老|独对高坟看白云
白云愁色满吴门|疋马孤舟不可论|一自河梁携手后|至今犹有未销魂
铁汉楼边旧有台|白云红树拥成堆|行人莫讶南安小|会见三贤讲道来
白云飞也自寻常|不道青山不久长|看尽云飞天阙迥|清空一碧映潇湘
步尽千山与万山|白云步处叩禅关|晓猿夜鹤应相笑|笑问劳生几度闲
朝来拂拂洒征衣|吹得关河叶渐稀|回首茂陵何处在|空馀汾水白云飞
夜雨萧萧彻晓闻|不应为我扫尘纷|弄鞭十里西郊道|但见青山纳白云
鹤台南望白云关|城市犹存暂一还|书出步虚三百韵|蕊珠文字在人间
结得高斋赋考槃|林间新著竹皮冠|白云犹带苍梧色|散作清阴六月寒
平昔相从三十年|白云唯识皖公山|当时肺腑半黄壤|何用枯槁留人间
细雨吹凉客袂分|青灯梦短苦思君|洞仙应快登临眼|尽向山边扫白云
隐者年来少在山|白云几片落人间|玉台小径蓬蒿底|吾对吾垆尽日闲
采得明珠可报君|便归泉下逐鸯群|长歌直入桐柑里|一片哀心彻白云
白云深处草堂闲|曾伴支公薄暮还|独上孤舟欲西去|倚樯回望祇青山
高柳春城罨霭间|当窗遥见白云还|幽人睡起凭阑坐|闲看城头雨后山
山中宰相有仙骨|独爱岭头生白云|壁张此画定惊倒|先请唤人扶著君
雨后青苔路不分|柴门竹里映斜曛|松花落尽无人到|只有山童扫白云
一曲清湾几曲山|白云红树夕阳间|高秋剩有登临兴|不惮携琴日往还
老来无事掩柴扉|林下闲闲何所为|莫道茅庵无一物|窗前片片白云飞
春风楼外白云堆|壁上尘昏雨后苔|倚尽夕阳窗欲掩|小风犹抱落花来
西峡夕阳东峡红|白云生峡正当中|莫道无心作霖雨|等闲飞起便从龙
别酒三杯醉不知|梅花岭外故人稀|片心暗逐白云去|日日向君行处飞
使旃尽道有回期|独陷羁臣去牧羝|中尔含沙浑小事|白云飞处楚天低
山自盘龙七里来|客星高傍白云隈|滩头无恙东流水|谁著羊裘上钓台
羽客笙歌此地违|离筵数处白云飞|蓬莱阙下长相忆|桐柏山头去不归
薄暮披襟六月风|白云都作日边红|轻淫蒲扇空庭上|暂脱微躯汤火中
香积厨边华雨纷|翻经台上柏烟焚|不知飞锡游何处|应在天台看白云
长和百岁走苍蛟|日夜松声如凤匏|山人有约赋归去|我亦来借白云巢
白云南望雪漫漫|遥想亲闱夜正寒|安得西风生两翼|一樽春酒奉清欢
白云满壑隐人居|闲傍青山自卷舒|霄汉无心不飞去|清阴长护案头书
功成谁不拥藩方|富贵还须是本乡|万里双旌汾水上|玉鞭遥指白云庄
玄螭穿透白云层|老眼平生见未曾|开辟以来神物出|人间剞劂竟何能
田中稻熟及时收|颗粒圆成免外求|一日归来古岩上|白云红树共悠悠
白云飞过树生天|无漏争归古佛前|输与巅南□首座|松风谡谡老凄禅
戏折桃花带露餐|白云迷合俯回湍|轻风萧瑟松阴下|舞玉霓裳入耳寒
白云洞口上唐村|似有唐尧旧俗存|凿井耕田忘帝力|十家鸡犬共篱门
竹林深处有招提|静掩禅关过客稀|薝卜花开春欲暮|泠泠钟磬白云低
白云堆里掩山扉|兀坐焚香悟化机|欲识天心何处是|一圈之下契玄微
楼观参差山涧坳|渔舟远啸出林梢|白云度尽千峰碧|鬻石幽人始定交
陈迹都来俯仰间|空堂遗像已斓斑|白云谁道无情剧|犹向山前自往还
吾家药市近罗浮|此去还为采药游|欲补神农旧本草|期君共对白云秋
青山云影日悠悠|却怪随龙上下游|能捲沧溟为雨去|白云依旧宿林丘
山腰绿树雨初收|天际白云如水流|忆在九江船上望|杨花飞雪下轻鸥
白云湖上华阳山|那得相看不醉还|明日蓬蒿三径没|谁怜长史在人间
一棚新架白云端|四达天风九夏寒|野性惯随樵牧侣|时时来此独危冠
少年江上一官闲|老去重来似梦间|欲觅故人行乐处|白云遮尽九华山
独上危崖望大荒|老怀应不为重阳|白云红日频回首|萧飒西风两鬓霜
足下层崖万仞悬|耳边危石一藤牵|白云冉冉如无地|宿雨濛濛只有天
本期同此卧林丘|榾柮炉前拥布裘|何事却骑羸马去|白云红树不相留
明月宫中夜宴多|坐中齐唱白云歌|瑶环玉佩三千女|不著人闲俗绮罗
未到潘年已二毛|胡床箕踞白云高|犹胜寓直秋风里|寂寂寒更赋骑曹
青溪欲尽转逶迤|卧对阳山舟自移|闻有高人何处在|白云红叶影离离
强解莱衣别故园|白云南望几烟村|西风忽遇堂前燕|报道三秋尽倚门
适我一箪孤客性|问人三十六峰名|青云无忘白云在|便可嵩阳老此生
家住桃花源上村|编松为屋鹿为群|匡床尽日临门坐|闲看青山起白云
山横鳌背碧巑岏|亭对浮筠缥缈间|萧散谁为三径侣|祇应长共白云闲
海上白云如白波|天涯无奈月明何|遥知今夜闺中看|比我天涯泪更多
病鹤前年下玉京|空巢聊寄一毛轻|白云千载悠悠外|自照寒溪野水清
去来书画米家船|聊结梅花一笑缘|不为莼鲈弃官去|归心祗在白云边
大同宣府岭头分|风捲边沙似白云|千里金城为谁壮|可怜空驻羽林军
白云闲伴山僧住|阅尽浮生客行路|老龙行雨泽人间|云自无心不飞去
读君桑苇疏篱句|知得犹存用世心|拄杖借将来解虎|不须深卧白云深
独向空山静坐时|白云提构若为谁|夜深只遣山童数|月到梧桐第几枝
晚来暑退坐前墀|袅袅南薰动翠微|便欲乘风游汗漫|白云顶上玩清辉
野杖闲行日未曛|商歌休使世人闻|生平最是知心者|秪有青山共白云
偶从佳地又开颜|久坐凉飙意转闲|平野旷然清远目|白云深处指闽山
白云生处疏山寺|无水无柴世得知|若问道人今日事|木蛇钻破铁锅儿
折花呼酒醉南楼|草草三年一笑留|今日要游难似旧|玉钗占喜白云秋
白云峰前溪水东|夜深云气白如虹|青山北岸当时见|多在月明寒雾中
旌旗袅袅入随州|江涨祥烟散复收|黄耳不来家信远|西风肠断白云楼
人家多住竹篱中|杨柳疏疏尚带风|记得下孤城下路|白云依旧两三篷
岩明岛秀并回芳|何羡天台有石梁|神气自多怀蕴结|白云悠处发辉光
结屋临湖八九椽|白云秋色共萧然|若言长者无车辙|何得中丞乞俸钱
寥落荒城数亩低|白云山下北平西|桓公老马今何在|草树霏微路欲迷
白云庵中云满窗|日日论文空酒缸|绝尘天骥能敌万|照水山鸡不作双
北望吾庐山最好|南通萧寺境逾幽|白云夜向原中宿|几度随人过岭头
仙踪何处醉屠苏|囊里长悬五岳图|独倚扁舟怀下榻|九峰山外白云孤
满湖青草默无言|岁岁春风不离根|游子却惭湖上草|白云回望渺平原
万丈仙山望欲寒|白云中断出栏干|登登忽向峰头立|好与凡人地上看
碧嶂嶙峋夔子国|白云缥缈昭君乡|平生不识巫山面|今日巫山到眼傍
门前车马不相闻|定息焚香坐白云|远近邻庄无历日|种瓜常拟待蜂分
孤云独鹤共悠悠|别作深宫一段愁|万乘旌旗何处在|白云犹似汉时秋
家乡原在妙高峰|青桂红兰宛旧容|童子笑迎猿鹤舞|洞门亲启白云封
两脚著地此何关|白云与尔同去还|正当海阔天高处|不离区区跬步间
梅雨翛翛润气蒸|满山新绿白云凝|小窗对客看书罢|意外榴花照眼明
远望遥遥只隔林|由来山色最宜深|白云不碍闲来往|才过枝头又度岑
水墨谁将画此图|山人搔首看卢胡|花水诸峰流落尽|白云犹为隐屠苏
凄凉一阁睨高空|倚槛幽奇景莫穷|好是山腰抱松桧|一屏玉琢白云中
于菟何处梦中归|此地蒲骚旧垒非|试向斗辛城上望|枫林江水白云飞
风里征帆驴上人|前程路远又斜曛|不知有客红尘表|闲看青山起白云
村径西来入社松|北山终日白云封|往来独把梅花笑|只有沙堆不负公
紫霞摇日花满川|渔翁不归鸥在船|白云悠然渡水去|平野秋色青连天
大道本来无所染|白云那得有心期|远公独刻莲花漏|犹向空山礼六时
六十馀龄羁海头|山川远兴恨难酬|龙钟鹤发心犹壮|日逐白云天际游
罢听泉声看鹿群|丈夫才策合匡君|早携书剑离岩谷|莫待蒲轮辗白云
宫里传冰赐从官|含霜弄雪白云寒|银床昼锁琉璃井|玉殿阴沉玛瑙盘
悠悠世路绝跻攀|卧看白云空往还|惟有同参一句子|肯将容易混尘寰
连蜷雌霓赋中闻|别有山樵管白云|能为苍生作霖雨|道人应不愧休文
英英白云在天际|一度看来一惘然|膝下彩衣何日着|明朝花甲又经年
玉台金阙□微微|仙鹤联翩何岁归|欲识人间相望处|嵩高山上白云飞
朗月寒沙夜未分|玉箫金管醉中闻|明朝回首沅江路|愁听清猿和白云
腹内婴儿养已成|且居廛市暂娱情|无端措大刚饶舌|却入白云深处行
郭尾潭头我旧游|高原禄岭接潭头|两甫白云供几杖|悄翁一笑破群忧
滕家仙子六琼娘|煮露为酥不剩浆|滴作玉虫千万只|一时飞满白云乡
不是无心为后昆|都缘惭负昔时闻|羚羊挂角无踪迹|一簇金羁向白云
白云湖上酒家春|那更桃花照眼新|今日为栽三径里|怜君也是武陵人
红尘不到白云关|洗耳清溪万虑闲|一自风瓢捐弃后|惟夜留月照箕山
白石山头多白云|一峰天外独超群|岩前若不骖鸾鹤|那得箫声下界闻
白云高并阆风台|花竹阴阴护径苔|重忆石池曾觅句|惠莲群从总多才
山下烟光碧玉溪|竹间禅寂白云扉|高僧久住清凉国|应笑风尘满客衣
因君每忆云门寺|五六年来会两番|诗句老随秋鬓老|客身闲似白云闲
无事此身离白云|松风溪水不曾闻|至心听著仙翁引|今看青山围绕君
一径白云明似雪|满山红叶艳于花|过溪买酒等闲事|只恐客来非当家
一啸霜林叶尽飞|白云终古独无依|山中五老长相待|何事秋深尚不归
山椒极目白云崇|蕤色缤纷百丈松|新水潺岩闻鼓韵|女萝遥似洞门封
翠岭岧峣带白云|林间溪畔绝纤氛|须知乐志堂中坐|长日书声到夕曛
白云深处款禅关|占尽人间第一闲|都道白云堪作雨|白云依旧罩青山
禾黍鸡豚不厌贫|耕桑世业古风存|夕阳挂树秋光老|樵担参差下白云
何处山门八字开|城西咫尺白云堆|但逢楖栗横担者|定是谭家庵里来
龙向洞中衔雨出|鸟从花里带香飞|白云断处见明月|黄叶落时闻捣衣
先生坐时云满裳|先生卧时云满床|白云终日自来去|若比先生云尚忙
竹杖芒鞋一径深|小桥晴涨泻松阴|隔江亭子是何处|红叶白云秋满林
家住青山学隐沦|偶来相访武夷君|铁桥流水不归去|肠断清猿和白云
踏石窗山一老僧|白云为伴水为朋|通宵只在洞中宿|月上青山便是灯
沈沈台馆绿阴浓|一榻高眠咏午风|时止时行皆乐地|梦魂依旧白云中
百越回辕度翠微|全家还憩白云扉|白云知我帝乡去|旋拂征鞍也要归
丹崖翠壁数千尺|绝顶僧房三四间|老树倚岩岩倚屋|白云飞去又飞还
回廊九曲隐星坛|霞佩螭衣偃月冠|唱彻步虚词一阕|白云满地磬声寒
欲洗年年堕谪心|仙人空返白云岑|飞花欲落频回首|老去风情尚不禁
白云先生高侍中|自夸呼吸与天通|斗大扬州贡赋绝|祗缘真诰有曹公
碧山盘屈白云凝|竹径通幽水石清|门对演仙千古在|道人何事学无名
白云飞尽碧天寒|夹道青山马上看|最是动人愁思处|虫声满地叶声干
目送三峰鸾鹄群|更凭谷口唤夫君|莫嫌病卧墙东叟|留得长镵管白云
夕阳香径逐东风|瘦策轻扶数落红|信步偶随流水去|不知身到白云中
一重一崦小亭台|雨洗山容翠不开|燕寝昼长铃阁静|青天飞下白云来
石径盘旋接汉霄|白云流水隔虹桥|缑山跨凤吹笙侣|东去扶桑路不迢
灵寿山前古梵宫|粥鱼斋鼓白云中|衲僧若会蒙泉意|竟与曹溪一径通
石根路转白云深|坏壁遗椽可细寻|只道来时无一物|尚留陈迹到如今
山人自号大卢君|绿茗清泉卧白云|笑杀𫗦糟啜醨客|尚留名姓世间闻
白云深处水茫茫|四百年馀古道场|我来不见矮师叔|手种树身今许长
兴来携酒一登攀|满径秋花照客颜|醉舞天风人不见|白云飞度九龙山
泉流东畔是蓬莱|我爱青山为展开|独倚瘦筇谁是伴|白云日晚自归来
点检陈桥已著鞭|先生归伴白云眠|务光不与人间事|却浪相传是睡仙
到处溅溅小涧通|回头频忆白云踪|每逢佳境凝眸久|细数春山远近峰
瘦筇吟倚上苔梯|路入深林望转迷|料得仙宫应不远|白云深处午鸡啼
湘川佳致有浯溪|元结雄文向此题|想得后人难以继|高名常与白云齐
十亩山田一舍幽|草窗闲卧白云秋|行人若问墨溪主|不是当年柳柳州
移舟夜泊华亭县|却听吴歌思眇然|最忆淀山湖北寺|白云堆里看青天
一片白云飞入山|须臾又出在人闲|我归十年不复出|说道云闲我更闲
山鸟逢春恰恰啼|桃花流水路犹迷|何时鼠子膏齐斧|笑领白云归剡溪
新年芳草恋春晖|梦里还家愿不违|岭上白云回首近|缁尘犹未染莱衣
仙佩飘飘驾彩鸾|白云深锁瓮山寒|自从好梦风吹断|谁念孤儿泪不乾
远道孤儿望白云|麻衣血泪湿纷纷|归来自有终天恸|况复啼乌不忍闻
村底闲门面石开|青山如画水如苔|白云久作孤舟伴|流过清溪渡口来
千里间关觅葬师|青山多在白云西|秋风满道吹红叶|何处逢人问楚溪
一世生离恨有馀|白云愁色满苍梧|欲知此恨消难得|见尽扶桑水到枯
苍苔青润石嶙皴|泉脉涓涓湿白云|疑有天仙深夜过|丁当环佩月中闻
急景易如流水去|浮名终与白云空|何如几曲秋溪上|醉泛一舟烟雨中
杳杳层楼出半山|森森寒木护重关|白云不去为霖雨|要与青山一样闲
千仞岩岩涌白云|不教紫翠落尘氛|长留雨后凭栏意|堆叠清光伴使君
祝融绝顶万馀层|策杖攀萝步步登|行到月宫霞外寺|白云相伴两三僧
隐者巢居在翠微|松花服食茑萝衣|人间万事不著眼|坐看白云天际飞
仙郎歌动白云秋|酒满金樽月满楼|借问西园飞盖客|座中谁不似应刘
道民初不忘天台|姓氏分明见密崖|为问松台千载鹤|白云何处不归来
共醉春风且放情|白云无定若浮名|好花开落寻常事|遮莫黄鹂不住声
高着春山最蔚蓝|截然屹立白云端|小亭为爱依青壁|野色当窗指点看
日薄烟低莽苍间|古仙相望白云端|山中倘有安期枣|觅取归来当晚餐
琪花瑶草满松关|猿鸟声中鹤梦闲|欲识武陵溪上路|白云无数水潺湲
鹤骨清寒不受吹|白云侵砚懒题诗|雨深更觅山寒甚|过了重阳菊未知
银山如画画应难|琪树琼枝玉作坛|自是东风太狼藉|天花吹落白云端
悄悄幽怀几日开|须知一快在登台|白云堆里仃朱毂|迟尔可人来不来
飞盖遥闻上凿龙|白云苍霭晓楼钟|匏瓜讼阁空南望|知到诸天第几重
红霞紫气昼氲氲|绛节青幢迎少君|忽从林下升天去|空使时人礼白云
林下投簪二隐君|肯随浮世慕玄𫄸|坐来话到忘情处|回首青山起白云
一片白云东去微|千片万片相随飞|野人望杀田头雨|空逐逍遥神女归
慈湖矶上白云飞|慈湖矶下游子归|祇为年年事奔走|寸心何以报春晖
白云相望海天遥|桂树山中不受招|故国百年遗老尽|画图披玩似琼瑶
野翁抱瓮甘息机|懒梦山蕉无是非|独向山中伴麋鹿|白云时傍野亭飞
松花落粉春昼闲|童子抱琴朝出山|明朝有意更相访|莫遣白云深掩关
美目青江春出行|白云承袜晓常生|闭门要学木居士|黄鸟相呼坐不成
少游京洛共红尘|依旧琼林照映人|且向白云求一醉|麻衣草坐亦终身
冲虚观里看江涨|又上中华礼白云|还赴故人鸡黍约|沉沉春夜细论文
人生何事厌嚣尘|泛宅浮家冬复春|今日暂来猿鹤语|他年应召白云人
林间净扫白云眠|萧散宁为外物怜|自说东华年少梦|千金歌舞看花前
青女欺花战未分|花神直诉与东君|冰山回首知何许|依旧山人住白云
秋风江上白云飞|江气飘萧欲洒衣|正是荷花满吴国|诗人灵彻故山归
群峰翠拥古禅关|夹道松篁五月寒|欲识天冠真隐处|白云深锁紫金坛
碧崖浮动白云低|山雨晴时水落溪|日午醉眠人未起|胜如骑马听朝鸡
白云芳草闭禅关|金磬无声夕照闲|应是定中忘坐久|袈裟浑染石苔斑
海上竹枝非楚声|壁间科斗是贤名|粤堂东望不知处|惟见白云天际生
翠藤老木抱千山|行色归心各等闲|恰似白云多自在|不同飞鸟倦知还
九锡碑亭日欲曛|有人趺坐对炉薰|凭谁传语桓司马|句曲山中只白云
白云随我见天台|又趁金华路上回|栖凤亭中留不去|武夷山下野猿哀
一径松风导入山|老怀愿托白云闲|白云飞去他山宿|日暮雨来愁倚阑
孤亭登眺夕阳间|木落秋空双鸟还|湖上白云飞不尽|却联红树乱青山
人家多在竹篱中|杨柳疏疏尚带风|记得下菰城下路|白云依旧两三峰
曾闻剑阁上青天|栈道萦纡路几千|更过陇头听流水|白云西下自秦川
都将案牍委尘埃|半醉鼾鼾一觉回|我岂白云无意绪|玉人应肯抱琴来
迎春宝胜插钗梁|拂钿裁金斗巧妆|上作君王万年字|要知长奉白云觞
丙午峰前翠作堆|白云深处现楼台|老僧法地有神力|能使凶徒念佛回
赢得工夫看好山|吟魂飞不到人间|白云本是无心物|才得身高便可攀
秋林返照散孤烟|秋水涵虚混碧天|飞尽寒鸦江漠漠|青山一点白云边
白云夫子号希夷|碧玉窗中下绛帷|皓首勒成书万帙|病鸾偷见鹤偷知
小轩何物伴吾幽|老眼粗官畏得秋|片段白云吹作雨|又看新叶上牵牛
剪烛巴窗话雨时|翛然太古白云姿|花鲜月出人皆醉|静读黄庭意欲迟
雪楼高傍㟙湖𣸣|消渴频年卧白云|问得儿驹留草在|教人翻恨卓文君
忽然飞渡海云东|海色澄清霄汉通|借问此心何所似|白云映水月当空
君上秋风百尺台|白云片片乱鸿哀|江潭此去三千里|那得瑶华远寄来
山转不知滩路尽|篙声响处四山闻|石随飞水层层落|中有人烟出白云
风生岩壑度松声|百尺楼头月正明|万物忘来心似水|白云何事独关情
洞庭一望水空濛|万丈高峰俯玉虹|最是登高奇绝处|却疑身在白云中
居庸万马绕山前|未必苍苔睡晏然|见说华山风日暖|何如移伴白云眠
清泉山下白云飞|几度行吟款石扉|每忆夜凉供话语|月明松露滴秋衣
万紫千红总是春|何须饶舌问东君|哑人得梦向谁说|竖起空拳指白云
谁设严关一两重|直教隔断白云踪|城中何限萧家寺|不把三间事远公
世情未免歌红粉|道韵无妨寄白云|归路看花应更好|林间明月涌金杯
南楼雪后忆离群|湖上衔杯弄白云|也道酒如春水薄|尊前无日好无君
山中注易不须删|稷下谁知有鹖冠|我自最怜嵩少色|白云披褐几回看
溪岑萦绕红尘外|殿阁攲危翠霭间|我见老僧无一事|老僧更羡白云闲
手解青萍昔赠君|仗来多少截妖氛|知君道就□□后|把与东人刲白云
翠滴松梢雨乍收|山光半为白云留|江边可惜无人住|闲却苹花一岸秋
山色于人定有缘|髻鬟眉黛巧争妍|何当招我白云下|坐对苍崖百尺泉
全家高隐白云关|事不萦怀梦亦闲|欸乃交撑渔市散|隔江城郭是人间
一夜灯光问性灵|从前家计若为轻|白云有路应无障|只在人行与不行
极玄真人养真处|石门隔断红尘路|玉帘今古不曾收|只有白云晚归去
何故无心恋霅溪|鄣南风景白云齐|有人若问宗门事|水自东流日自西
官程苦被白云牵|载酒寻山敞别筵|风雨莫怜分手地|衡庐已缔住山缘
维舟亭下号三湾|万叠青山一水间|偏爱澄江照天碧|飞来几片白云闲
戴星欲赴野人家|曙色纷纷路愈赊|仓卒只从山半住|颓垣上有白云遮
玉马千秋散白云|荒台烟草最思君|至今招隐山前月|缑岭鸾笙尚可闻
杯酒踟蹰日易曛|青山处处惜离群|莫言秋色难分赠|君自青云我白云
紫翠浮浮夺晓昏|生涯谷汲与松焚|客尘一点自应少|终日到门惟白云
孤城上与白云齐|唐宋诸人旧有题|吊古不须深感慨|但教残剩付归奚
相对无缘认岭峰|入看只与白云同|江舟竟日分横侧|真面遥临一水中
溪路迢迢绕碧峰|白云迷却旧行踪|买舟归去山中住|终日茆亭坐听松
汉西门上月华流|沣浦湘君玉佩游|借问仙凫何处远|白云飞满洞庭秋
天恩初下许辞官|拜别金銮晓出关|应到牧羊山下望|青云何似白云闲
高骈庙下青松树|每到源头驻马看|红雾白云多散尽|祇宜霜雪共清寒
柘山尽处即屏山|若隔蓬莱弱水间|伐木歌馀凝望远|此心翻羡白云闲
柴门一入白云深|古树交加绿结阴|人语隔江听转远|岭头谁下凤鸾音
山外如何便识山|白云出岫鸟知还|更看面目知端的|却在先生几格闲
仙人何处弄烟霞|十二楼台别有家|依旧当年双玉柱|擎天半倚白云斜
出岫白云犹缭绕|离群飞鸟尚鸣悲|四年人去宁无憾|况是梅花满树时
紫极宫中三百楹|道人独藏一神屋|开轩纳息星月明|时有白云来伴宿
一到山头却下山|终朝只在翠微间|白云本是无心物|何事高低伴往还
凭轩时见白云行|霜入长江万丈清|逐客今年缘底事|村村箫鼓报秋成
湖上千峰恋客游|此中惟爱白云秋|从君收拾青山去|墨沈香醪共一舟
东望辽阳泪并流|翩翩归鹤向浮丘|白云终古随魂气|飞作天南一片秋
云去云来山自闲|白云何事更遮山|天生只眼闲无用|只把云山仔细看
仙凫曾向七闽分|愁满衡阳卧白云|今日夷门称吏隐|不知谁是信陵君
碧溪冰解水融融|满眼晴山紫翠浓|客邸要聆新进士|鸿书好寄白云重
吴歌但少玉童双|且尽仙家酒百缸|一枕梅花清梦远|不知夜卧白云窗
上犹城外白云扉|此日曾来一解衣|为见子衿聊问讯|春风几度紫蔷薇
蟠桃红熟紫芝香|共酌元洲九酝觞|醉后山窗秋寂寂|神游还到白云乡
筑得幽居典却衣|土床茶灶厂荆扉|白云自许时来去|不放红尘一点飞
云霄只尺别松关|禅室空留碧嶂间|纵使朝廷卿相贵|争如心与白云闲
野杖闲行日未曛|商歌休思世人闻|生平最是知心物|祗有青山共白云
城山饮罢冷侵衣|湖上重来月满卮|未爱疏篱黄菊日|最怜秋水白云时
龙湫万片白云寒|中有玉龙日夜蟠|长啸一声龙欲起|明珠如月镜中看
九月风多裋褐单|剑光抱月忽飞还|人言华顶峰前路|正在白云飞处山
绯衫不碍鬓丝苍|令子承恩在帝乡|欲识故园山色好|一官犹号白云郎
一奉天书别故园|白云迟我几时还|欲知宦兴今何似|试把连朝面貌看
抱病不堪沾盛典|迂疏犹恐负斯文|但歌击坏春无限|垂老青山只白云
山堂争似草堂清|俗事随人百种名|赖有四窗春茗在|瓯中时看白云生
白云东去又经春|每想飞鸿到水滨|几个遮山松树子|凭君洒雨洗埃尘
芝泥封石满天坛|燎玉无光月色寒|七十二君何处去|白云空自绕阑干
松径少人迹|柴扉久始开|谁欤叩门者|不为梅花来
菊老芙蓉退|化工少均逸|蚤晚梅花动|从此无闲日
一年春好处|东望是皇州|柳色梅花外|数声羌笛浮
十载吴明卿|相闻不相识|遥夜武昌楼|梅花飞铁笛
残雪映江城|春风度郊郭|不见阁中人|梅花自开落
水月一联诗|桃杏不敢近|卷锦归之梅|梅花无可逊
渡口发梅花|山中动泉脉|芜城春草生|君作扬州客
忽忽春无力|梅花作雪飞|谁能万里外|闻笛不思归
新妆非好淡|本欲学梅花|妾异东邻女|墙头盼宋家
柳絮飞还早|梅花落太迟|天颜多喜色|瑞气满瑶池
我爱梅花清|梅花怜我癯|宁为寒东野|毋为渴相如
大雪满天涯|山中只一家|前溪有高士|邀我看梅花
宇内何牢落|客行双鬓华|千山万山底|老眼付梅花
高樯起行色|带月过江村|逐吹梅花落|无言只断魂
三年为客海东涯|万里罗浮一梦赊|霜月夜寒天地合|开门曾忆看梅花
数幅秋藤拂地齐|匡床闲对竹炉低|山中一枕梅花月|不识鸡声送马蹄
西湖湖上水如天|狂客长吟夜不眠|骑鹤归来清兴好|梅花无影月娟娟
玉井无声户已扃|一庭霜月冷如凝|谁怜寂寞书窗下|冻影梅花伴夜灯
不是东风巧剪裁|如何春夜碧莲开|江城寂寞无歌舞|唤得梅花劝一杯
雨后重来春更深|梅花似雪柳如金|青天白日燕雀语|杳杳归鸿风外音
涧畔梅花似杏红|思君日日对春风|扁舟甚欲来相访|闻道身长在定中
郴南周览几山城|更向𫞚州问客程|春色平铺三百里|梅花千树伴经行
暖屋周遭静掩扉|故园蜂蝶到应稀|好风窗纸须吹碎|得任梅花作雪飞
驿路春风催马蹄|独醒人亦醉如泥|从吾亭上人千里|独嗅梅花坐日西
沩山人日马蹄忙|悬胜轻寒剪剪黄|闲笑梅花无媚骨|至今不洗寿阳妆
碣石谈天雪欲寒|部中星使向长安|傥思五岭经行地|驿寄梅花岁岁看
飞尽梅花重惜芳|仙房想像制新汤|犹疑清浅溪头汲|石鼎煎来水亦香
病里怀人掩客窗|尚闻仙舸在龙江|观音阁下梅花水|对雨何时倒玉缸
清香忽向暗中来|应为梅花取次开|爱汝风标真绝俗|何当环绕百千回
一幅蓬窗尺许天|有时连翠有时烟|多因索句高眠却|失看梅花水驿前
翩翩彩笔赋梅花|只忆朝云不忆家|为说坡仙休怅恨|昭君犹自弄琵琶
谁将烟艇过西湖|写得梅花入画图|八卦推馀白昼静|焚香何假博山炉
故人相访到天涯|十载秦关梦尔家|归去岭头逢驿使|相思早为寄梅花
离乡三十四回春|遥忆梅花岁岁新|君到乡园若相忆|折花还寄北京人
穷溟无复雁南翔|腊月家家插稻秧|椰斝静倾粘实酒|梅花白映菊花黄
看看又年别年华|多在征途少在家|一种客怀清更苦|水村山涧见梅花
满眼梅花看未饱|朱樱处处又舒红|一年好景休孤负|细认洋洋发育功
草草当年启一音|洞庭东下笑鱼沉|瘦筇拄破郴山雪|兴绕梅花独不禁
风软波平一鉴开|湖山重叠见楼台|万株晴雪悬厓里|只为梅花也合来
江城雪夜深一尺|欲问梅花马不前|袁生此时正高卧|不知春江有钓船
何来投辖见陈遵|摇笔题诗郢调新|大雪扁舟犹恋别|梅花消息寄江滨
梅花一笑有无间|消息徒将问定山|是水是云皆是树|老夫驴背送君还
一日微阳积一分|看看积得一阳成|夜来迸出梅花里|天地初心只是生
小楼吹夜笛声飞|暗度梅花入翠帏|曲罢梦回肠欲断|起看秋月色凝衣
春光先已到谁家|风里钗头小燕斜|只有幽人了无事|卧看疏雨湿梅花
别开庭院近莲塘|油榭栏干小扇窗|更取梅花瓶内插|放教清梦月横江
急雪穿帘绕蜡灯|梅花微笑古铜瓶|朔风恶剧惊人杀|吹倒琉璃六曲屏
谈天客子昼敲门|相对晴窗话一樽|到底忘言方是妙|梅花枝上看乾坤
一蕊青镫手自挑|霜风木叶下亭皋|篆香销尽寒灰塌|细嚼梅花味楚骚
赣江去国数千里|曾对梅花忆故人|今日归来看图画|一枝寒玉更精神
馀不城外石桥斜|不见清溪道士家|惟听小姑闲唱曲|茜裙临水折梅花
度岭穿林境孰如|怀人遥望片云居|应知寂寞禅关里|一树梅花共岁除
荒苔野蔓上篱笆|客至多疑不在家|病眼看人殊草草|隔林迢递见梅花
北仕燕都西住秦|南来使节动星辰|多年已作罗浮梦|满眼梅花树底人
孤舟山水雪晴时|看到梅花一万枝|东崦题诗西崦醉|等闲忘却故人期
庾岭梅花喷雪香|灞桥烟柳弄鹅黄|故乡望断无消息|独倚东风雁数行
耸尽肩楼鹤样癯|断桥横路撚冰须|梅花却笑君何事|锻得诗来瘦似吾
吴中羁客感年华|江上风流胜习家|向圃轻烟含柳树|隔廉疏雨湿梅花
嵌空天影落元间|更著梅花迥莫攀|休说横斜欠清浅|此岩正不减孤山
看了青灯梦不成|东风辊雪落寒声|半生客里无穷恨|告诉梅花说到明
小栏干上夕阳红|古树根头雪未融|落尽梅花人易老|主张杨柳是春风
千叶梅花雪满堤|都将春付海棠枝|幽禽飞上栏干立|此意人间几个知
伴眼文书细作行|昏昏愁卧雪穿廊|何人恰弄风前笛|错认梅花到枕傍
团蒲曲几雪鬅鬙|寒入青灯澹似僧|只有梅花一林月|酒杯诗笔已无能
松竹隆冬共结盟|不同桃李竞春英|武昌太守人都说|官与梅花一样清
细草穿沙雪半销|吴宫烟冷水迢迢|梅花竹里无人见|一夜吹香过石桥
山中寒尽不知年|只道梅花欲雪天|未到五更春已动|乾坤生意本无边
梅花几种尽相闻|老矣才欣见此君|相与对花文字饮|绝胜歌舞醉红裙
谁信秋霜腊雪中|雪中霜里有春风|菊花未了梅花发|休说桃花入嫩红
夜久灯花落酒缸|彩笺题句更催觞|今宵独卧西窗月|惟有梅花入梦香
凝寒天地一阳新|几树梅花独得春|报答升平无可祝|辕门唯有献诗人
十月园林不雨霜|朝曦赫赫似秋阳|夜来听得游人语|不见梅花见海棠
赌酒搏拳夜甚哗|故人屈指半天涯|梅花冷笑东风里|守岁开筵有几家
黯淡江天雪欲飞|竹篱数掩傍苔矶|清愁满眼无人说|折得梅花作伴归
世人皆解爱梅花|我爱梅花却当家|种向窗前伴孤枕|为勾霜月影窗纱
故家共住西江上|为托梅花寄远思|无限乡园清白意|与卿同结岁寒期
霜后寒溪清更清|冰如溪水水如冰|闲行也有穷忙事|问讯梅花开未曾
送君祇数梅花节|开到岭梅君不回|折得花来有重出|妾惟孤影愧妆台
梁溪君住一年无|半傍僧寮半酒徒|归去不缘愁岁晏|梅花消息在西湖
荆吴中隔万山遥|那得相逢话寂寥|长忆梅花好时节|访君船泊古枫桥
南行直入鹧鸪群|万岁桥边一送君|闻道望乡闻不得|梅花暗落岭头云
挥毫落纸墨痕新|几点梅花最可人|愿借天风吹得远|家家门巷尽成春
木叶飘摇涧水寒|田衣合事又驴鞍|迂疏任是傍人笑|要探梅花信息难
泉生石底无泥滓|复映梅花清可怜|山人濯缨明月下|一夜高咏蕊珠篇
老来无事干怀抱|竹榻高眠石枕斜|梦里不知谁是我|觉来新月到梅花
坐到心清有妙香|蒲团纸帐任更长|闭门不受庭前月|分付梅花自主张
咸平天地物皆春|容得先生赋隐沦|一夜湖山风月白|梅花千古亦传神
冻吟肩耸学刘叉|痴坐山房井底蛙|财过溪桥风景别|淡烟和月罩梅花
携茶时复过幽亭|寄目悠然上杳冥|好是园林争秀发|梅花白白竹青青
织女斜河漏已残|长庚配月夜将阑|小桥幽径无人见|折得梅花伴晓寒
舟过维扬雪尽消|片帆南接大江潮|梅花两岸飞残腊|转付春风入柳条
枣树平生叹子阳|里歌虽短意偏长|东家昨夜梅花发|愧我分他一半香
莫问今年与去年|祇应贫病两依然|故人满眼今谁在|且赋梅花第一篇
几年挂锡石桥头|屋角梅花尽意留|多少幽人尚翘首|可怜明月下前楼
断碑孤冢树苍苍|鹤自飞归道士房|春在梅花寻不见|满山残雪只闻香
谁乐明时作冷官|羡渠萧散意能安|小斋一榻清于水|坐与梅花傲雪寒
万里烟霞侵鹤骨|九天风露注蝉尸|君看个人作诗苦|梅花细嚼当晨炊
朱门茅屋偶为邻|北阮那怜南阮贫|却是梅花无世态|隔墙分送一枝春
想得瑶林玉树春|高标元自出风尘|殷勤欲共梅花笑|却恐梅花解笑人
雪中春到梅花觉|冰底水行人未知|珍重天公好消息|通今通古更何疑
童子洗杯恼清夜|何处酒徒来更迟|梅花相看眼不醉|挑灯自诵山人诗
连年客里度生朝|自草新诗慰寂寥|却喜窗前风景好|梅花初放雪初消
水生泽国徂春暮|倚杖汀洲立惠风|千树梅花红雨落|满林竹笋绿阴浓
东海边来南海边|长亭三百路三千|飘零到此成何事|结得梅花一笑缘
高卷珠帘日渐长|梅花庭院雪飘香|闲倚阑干看新柳|不知谁为染鹅黄
孤舟清晓下溪滩|为访梅花不怕寒|忽有一枝横竹外|醉中推起短篷看
岭头一步他乡路|夹路梅花送马蹄|却恨当年轻踏过|如何不信鹧鸪啼
征马翩翩度北风|干将曾授白猿公|胡床静夜梅花落|万骑长驱一啸中
家家山色对春湖|日日春风听鹧鸪|门前杨柳藏鱼市|屋上梅花当地租
别日苦多会日少|平生知己最伤神|王郎玉树东风外|只对梅花思若人
始见青云干律吕|俄逢瑞雪应阳春|今日回看上林树|梅花柳絮一时新
舟行湖北路千里|家在浙东天一涯|宿处问名同住处|梅花不见见芦花
篱落秋芳本自华|色香况复似梅花|误将栗里先生馆|认作孤山处士家
一夜狂风吹桕树|锦林飘尽玉无数|梦回疏影半斜窗|月明误有梅花句
孤山君已占多春|此日还当让后人|千树梅花双舞鹤|也须着我白纶巾
分得山云老一瓢|梦寒不记紫宸朝|无人画出闲中味|吟入梅花雪径遥
心情诗卷无佳句|时节梅花有好枝|较似后山更平澹|一生爱诵石湖诗
覆榻一床单纸被|挂身三事旧麻衣|吾庐只在深云里|笑折梅花月下归
扬州正月雨如丝|江上梅花已尽时|谁识能诗老何逊|晓寒明镜撚吟髭
的烁梅花嫩柳枝|午妆人倚翠楼时|苏州更比扬州好|况有才郎胜牧之
溪桥野店梅都绽|此地冬深尚未寒|寄语梅花且宁奈|枝头无雪不堪看
太史朝书云五色|野人昼卧日三竿|东家分送黄精酒|消受梅花一夜寒
破镜云间照寂寥|愁将寒影对良宵|关山一一征鸿去|似逐梅花出丽谯
跬步园林种亦难|渭川还有几千竿|山云遗我冰绡轴|得与梅花相对看
但得梅花过一冬|那须圣酒送文穷|扬州不见梅花面|莫是何郎句未工
蚤探春信到梅花|夜静无风气候佳|依旧衡门飞燕子|留台御史近还家
白舫青帘几夜同|洞箫声里海云红|百年身世今何处|笑倚梅花月正东
梅花寂寞已飞仙|一夜春催杏欲然|老眼看花愁欲眩|却怜草色静芊芊
张翰东归尚黑头|石湖重理旧渔钩|不知人对燕山月|笛里梅花独夜愁
剖竹公符墨未乾|先生雅意只青山|潇然纸帐梅花梦|不到清香画戟间
雨声才歇雪漫漫|深恐梅花不耐寒|破晓踏泥来问讯|细看枝上喜平安
片玉沉山草亦珍|断碑残石当麒麟|君王别为开门户|不欲梅花见路人
梅花三叠暮云横|戍客怀乡梦自惊|纵是时平争战息|不堪吹出入云声
蓟北青山照别卮|请君听我秋风辞|扬州十月梅花发|江上春光好赠谁
闻君家在雪边住|靠尽阑干索尽诗|只怕梅花应冷笑|清香元不要人知
梅花如梦李成尘|却伴酴醾过晚春|未要烘晴千树白|且看带雨一枝新
春风催暖入园林|一片云生又作阴|留得梅花三日住|谁云造物本无心
夜来漫踏前村雪|雪里梅花认得真|回首中原天万里|琼林玉树一般春
溪上梅花月一痕|乾坤到此见天根|谁道南枝独开早|一枝自有一乾坤
城南小陌又逢春|只见梅花不见人|玉骨久成泉下土|墨痕犹锁壁间尘
蛾眉遇眼不嫌长|多食梅花语笑香|云影太高宫髻样|月华全映墨花裳
苍烟乔木野人家|数掩山篱一径斜|此老不知何面目|只将空手对梅花
二月春风著意来|毡裘北客尚低回|只应是日无何逊|江上梅花未肯开
黄帽孤舟且莫催|雪山留客好衔杯|梅花况是堪题咏|今夜春城判不回
西子湖头碧草春|天留山水葬诗人|老逋泉下应相见|为说梅花写得真
至日栖栖水竹村|晚寻净舍拂征尘|梅花未见临清浅|已有鸣鸠唤早春
梅花开放雪花飞|矮屋斜穿一径微|松顶忽闻玄鹤唳|主人扶杖夜深归
醉馀看字眼麻茶|佳句拈来似隔纱|读去读来元有味|南湖从此说梅花
纤柔醉撚小梅花|顾影娇春玉凤斜|不觉窗前三尺雪|夜风万里卷龙沙
塞满乾坤本是仁|更无一物不洪钧|山桃自不知粗俗|也与梅花斗早春
千树东风满上林|九重春意待君深|孤舟一片梅花月|照见离明万里心
春风吹袖著栏干|薄雾初收雪未残|拟折梅花遮远日|愁看直北是长安
去年还家已半年|盍簪尊酒数留连|岁穷送别溪头路|手把梅花思黯然
太虚云去天无衣|洞门两断山开扉|山人莫袖东风手|指点梅花无是非
到得荆溪鬓尽斑|二年心力不曾闲|如今归去无馀恋|只有梅花惨别颜
寻常客不到山家|松火寒炉自煮茶|风雪闭门才十日|不知春已到梅花
感古梅妆范样殊|折梅特地试妆梳|薄施红粉临鸾鉴|却是梅花迥不如
衰病难禁月色寒|何人更倚雪中栏|少年妙事今浑忘|折得梅花小阁看
浓淡春云夜雨乾|寂寥庭院裌衣寒|无人为发樽前笑|但把梅花似旧看
湘娥故把玉钿留|能为幽人一洗愁|不似梅花枝干古|凋年寂寞暮江头
残年寄食尚天涯|风裂禅衣面扑沙|还忆故山晴雪里|闲拖锡杖看梅花
道人已跨龙潭鹤|童子能煎雀舌茶|一夜山中满林雪|客来无处觅梅花
吴歌楚舞送年华|忆著终还不似家|今日春风吹梦醒|铜山寺口见梅花
杜家园上好花时|尚有梅花三两枝|日暮欲归岩下宿|为贪香雪故来迟
乾坤一劄到何深|两夜梅花许卧林|老我白头肝肺在|此心之外更无心
沙疏石瘦水涓涓|折得梅花费两年|更与何人说潇洒|香中行坐水中眠
渊明篱落发铅华|疑是西湖处士家|一白自知非正色|此心只欲比梅花
从来喘月度年华|六月羊裘上钓槎|独此不须多送暖|欲令清冷象梅花
姊妹低头内款时|石家妃子骂封姨|即今未了炎凉债|许傍梅花写一枝
天地机缄我不知|梅花开早杏花迟|东风更比人情恶|偏把冯唐白发欺
玉壶淋尽报残更|呜咽营门几度声|明发不堪回首处|梅花零落满江城
却向慈云岭上还|梅花合道日笼山|马蹄十里摇归梦|疑在小园松竹间
弦诵初停子佩闲|梅花香拂绛帷间|玩微独对羲图坐|不假重熏金博山
幽人屋近梅花住|载酒呼童出每迟|误向花间问春色|不知春在未开时
梅雪轩中雪煮茶|倚阑和雪看梅花|新年第一逢清赏|当作人间胜事夸
一声鸡唱整衣裳|眉黛沾残子夜霜|行到白门春色满|梅花为尔点新妆
天机谁与漏春痕|独写梅花到石根|老子欲收元气坐|直从开阖看乾坤
万株桑柘拥江城|中有梅花独自清|不近樽罍免攀折|会须结实助和羹
寒枝错落冻不解|隔水清香招得来|午夜风停雪声堕|梅花开尽不知寒
木落江空日已斜|半山红影半山霞|更兼寒带梅花角|送入苍茫闪闪鸦
窗前银烛焰将暗|楼上梅花引已残|忽听鸡鸣思起舞|百年王业尚偏安
三嗅清香水月边|冷然著我玉虚天|何须白雪黄芽诀|只服梅花也解仙
雪颗云条一架春|酒中风度梦中闻|东风不是无颜色|过了梅花便到君
洞天风景碧虚中|九曲云根一线通|谁向紫阳山下路|梅花三弄倚东风
月白霜寒客梦醒|笛声迥出柳洲亭|莫教吹过孤山去|风里梅花不耐听
滕文国外西日斜|东望沧溟不见家|十里平芜尽瑶树|却疑岭上破梅花
铁山正月雪交加|欲探东风未有涯|才过青泥春便好|水边林下见梅花
去岁雪中谈岁暮|只今岁暮夜空长|纵然未到家山去|一路梅花也自香
峥嵘岁事春将至|寂寞梅花雪失期|独有垂杨伴幽怨|岂堪临水折长枝
幕府今何处|青山水绕城|乌程有美酒|还肯饷春耕
夜泊青山下|江空不受尘|只看波底月|便是谪仙人
偶逢春尽日|饮酒到斜阳|再过丹房里|青山酒更香
梵钟清磬落|觉路入虚明|去住云无定|青山只自青
两岸青山合|一溪春水深|兰桡须慢拨|处处可娱心
出门见青山|殷勤尽一别|尔自知吾心|悠然竟无答
岌岌两峰峙|岚光照寺门|青山无今古|白云自朝昏
细簇盘洲岸|初惊合浦还|娉婷邀十斛|惜取买青山
孤舟晚溪口|欲去重回首|不忍别青山|况此山中友
宗师贪寂灭|祖道益衰迟|只有青山色|相逢似旧时
黄尘飞白日|黑雨洗青山|水静渔舟渡|林深倦鸟还
定公创招提|凿破青山色|惜哉不住心|翻留有为迹
城上青山合|江中锦浪开|纷纷六朝事|独倚凤皇台
烟树半村墟|青山日将暮|看山尚不归|期尔孤舟渡
绿树塞柴门|青山压茅宇|遥遥望来峰|日夕多风雨
清晨眺高阁|积雨春阳晦|望望君愈遥|青山愁独对
流水数家村|青山白云坞|春晚落红深|夜寒溪上雨
云卷青山外|舟维古渡头|江亭𫐉鞅寡|闲对两三鸥
云拥青山远|风生碧树凉|悠悠高世士|矫首意何长
禾泥异白爨|草阁面青山|劝酒月明里|笑歌开我颜
开帘野水声|倚杖青山色|幽意在人间|人间不相识
枕簟对青山|琴樽事幽暇|日夕宴坐馀|庭除双鸟下
云林道相重|相赴野亭开|谁有青山意|扁舟江上来
青山当户牖|雪后非吾有|为问谢家池|绿波还在否
落木凌秋下|青山对面开|澄江可消酒|随意放船来
拂袖归田园|闭门谢卿相|白云有去来|青山本无恙
晓发房村驿|舟行不少留|青山遥在望|喜说是邳州
往事惊心折|三年撚指间|西州门外泪|华屋遽青山
衡门绝尘鞅|隐几面青山|兀坐非南郭|冥心万象间
青山有石柱|直插浮云杪|月明鹤飞来|浑疑旧华表
青山见孤塔|绿树空茆亭|画师不解意|欠我六尺藤
宝鸡辞旧役|仙凤历遗墟|去此近城阙|青山明月初
鸟犍藉草眠|牧者在何处|我欲借之骑|直入青山去
青山草庐下|萧散绝纤尘|曳杖彼谁子|知皆尘俗人
青山万古色|几人曾赏心|萧萧木叶下|我坐复沉吟
青山围古邑|流水带荒村|马首愁云合|山头日欲昏
碧树吴洲远|青山震泽深|无人踪范蠡|烟水暮沈沈
出郭期无事|看花转不闲|夕阳低众壑|水底见青山
年长归何处|青山未有家|赏春无酒饮|多看寺中花
旧隐青山下|归程白露前|他时此相忆|懊恼浙江船
大路临青山|苍苔荫清樾|几度纵芒鞋|送宾此为节
潜陵蔓草中|知是谁家墓|白日无回光|青山有行路
青山无大小|总隔郎行路|远近生寒云|愁根不知数
骤雨青山滑|危桥野水横|途穷何处宿|孤艇问渔灯
长卿故倦游|藜床壁间挂|但唤尤老来|青山随意写
把酒对崔嵬|青山颜亦开|吾嗟不如女|曾见古人来
生涯惟白业|心事只青山|花落云深处|牧童自往还
对槛青山露|群仙捧宝珠|求遗如起定|象罔是文殊
草宿青山寂|松林白日寒|丹成人已化|犹自闭空棺
朝见青山雪|暮见青山云|云山无断绝|秋思日纷纷
畴昔何来此|青山与白鸥|絮飞春不去|潮返月频留
青山静如雾|飞泉何处来|声疑天外起|势散作风雷
湖外青山在|湖边人不归|古今无问处|幽鸟下渔矶
午爨来分路|青山四面围|凭诗记幽绝|千里此中归
急雪冥冥至|玄云黯黯垂|青山亦白发|莫怪鬓成丝
行背青山郭|吟当白露秋|风流无屈宋|空咏古荆州
新庙青山肃|丰碑锦字明|我来深仰止|翻恋蕨薇情
绿树含春雨|青山护晓烟|携筇出矶上|何以地行仙
青山日未上|绿树云犹湿|溪回路转深|扁舟何处入
青山行处好|绿水望中深|欲问忘机事|浮云与客心
青山若无素|偃蹇不相亲|要识庐山面|他年是故人
芳斋荫堤柳|古寺隔江村|日坐浑无事|青山恰对门
倒影入寒塘|青青映垂柳|回头见青山|形影俱何有
青山面面同|浑如张素纸|欲蘸万丈松|尽书太平字
烟柳拂波声|霜衣泛日明|青山对孤影|宁倦五湖情
万叠青山外|林居𫖯涧滨|翛然四老者|知是茹芝人
树合秋声满|村荒暮景闲|虹收仍白雨|云动忽青山
何限青山色|当君对案时|肯同山吏部|长醉习家池
问君何为来|问余何为返|欲答两不言|青山去人远
玉梁界铁峡|迸作摩尼珠|不肯青山住|飞流遍五湖
路似羊肠绕|溪如燕尾分|青山相领略|许我一丘云
青山犹古人|碧草亦大雅|幽鸟话升平|陈抟何为者
吾州风物好|惟是欠青山|忽有洞庭色|来从一笑间
皂盖朝天阙|青山道故乡|高堂开寿斝|酩酊别莆阳
青山下碧流|江树引舒州|千里轻帆外|层层见水楼
郡阁始嘉宴|青山忆旧居|为君量革履|且愿住蓝舆
径深茅屋陋|树倚夕阳斜|行遍青山路|何丘不可家
卜筑郊原古|青山无四邻|扶疏绕屋树|寂寞独归人
白鹭三洲远|青山万树低|相思惟梦到|夜夜凤台西
群公谁让位|五柳独知贫|惆怅青山路|烟霞老此人
云林无俗姿|相对可终老|如何尘中人|不见青山好
碧筱挺奇节|空霏散冷露|十年青山游|得此幽贞趣
茅屋青山里|居人不务耕|雨晴携短锸|随处掘黄精
我本青山云|无心还出岫|虽走尘埃中|时时梦三秀
黄卷平生志|青山见在缘|百年令已半|只合斗樽前
水际孤云合|船头细浪生|青山飞白鹭|绿竹啭黄莺
依迟动车马|惆怅出松萝|忍别青山去|其如绿水何
白日松台閟|青山石椁沈|空馀哭夫泪|下入九泉深
大浪所簸摇|青山为俯仰|云何峰外雪|亦与相下上
多病厨中药|消闲枕上书|青山当老屋|此兴近何如
旦气炯清明|曙色淡空净|悠然见青山|尽见天地性
檐外青山思|人间出世心|尘机自泯灭|云月暂相寻
青山在屋上|碧萝晓明月|照见屋下人|浮生落秋叶
白瓦齐茅屋|青山盖竹楼|居人同野雁|杂住藕花洲
春游翠微里|晚下白莲台|立马遥回首|青山暮雨来
何处贞娘墓|青山卧绮罗|不知春色尽|无奈落花多
落日赤云西|青山照大溪|草堂松树下|坐听鹁鸠啼
青山多乔木|柳枝低婀娜|春风在毫端|高迁无不可
车马阊门路|生前多故知|青山映疏雨|有客为书碑
家住青山下|船头一钓蓑|片帆侬使惯|只是怕风波
屋傍青山下|人归苍莽中|未开云外户|先听水边松
青山临黄河|下有长安道|世上名利人|相逢不知老
路细青山转|天空白日高|同来三扈从|碧柳荫朱袍
吾有瀑布诗|古今赛不得|最好是一条|界破青山色
师住青山寺|清华常绕身|虽然到城郭|衣上不栖尘
楼北控青山|是昔呼鸾道|金舆终不来|罗衣散秋草
拂石青山下|抱琴弹白云|曲中有流水|尘世不曾闻
青山绕蓬庐|白云障幽户|卒岁聊自娱|时人莫留顾
青山如佳人|亦复美而艳|晴岚秀可餐|暮霭碧堪染
周庐夜半雨|萧萧不成响|晓起看晴明|雪满青山上
锡洲潭古怪|攸镇驿幽绝|四围青山映|鹭栖满林雪
雪后楼偏好|青山破白看|客衣无奈薄|高处许多寒
不道沙堤尽|犹欺石栈顽|寄言飞白雪|休去打青山
残霞照高阁|青山出远林|晴明一登望|潇洒此幽襟
雨霁春湖阔|扁舟坐不还|放情亲白鸟|觅句赠青山
昨朝醉田间|欲借山为枕|青山不肯前|却枕白云寝
老屋青山下|孤舟浅水边|黄昏鱼饭饱|榻却矮篷眠
月落松方暗|花蜚鸟正啼|青山春窈窕|碧草晓凄迷
欲别似应别|爱君未语君|青山若送客|容易起秋云
白发悤悤色|青山草草心|远公仍下世|从此别东林
人事纷不极|青山即吾涯|无心邀酒伴|白日卧山家
世路荆榛满|青山尘土深|何知两幽鸟|头白老山林
人去泉长在|人忙泉自闲|不供鱼鸟饮|只是照青山
青山千万叠|流水三四里|窅窅洞门寒|天寒落松子
青山八百里|蟠结千蛟龙|头角忽耸起|秀出云间峰
莫讶青山小|山因洞得名|仙人骑鹤去|留迹在空明
水落仍穿石|峰回屡隔溪|青山千万叠|容易使人迷
祗命款园陵|俶装事行役|黄叶宿几程|青山馆三日
池台久雨后|芳径生新草|闲上画楼看|窗里青山小
十年劳远别|一笑喜相逢|又上青山去|青山千万重
青山半晴雨|遥现行云底|佛髻欲争妍|政恐勤梳洗
武昌在前头|逡巡不肯去|为爱青山矶|且对青山住
雨色澹微阳|归情已当急|空野夕凉多|共对青山立
桑下不三宿|阁中经半年|青山满庭户|虽好莫留连
观棋坐斧柯|四面青山色|回首一千年|桃花烂春碧
竹云乱相逐|明月羞如女|青山锁幽人|饥民卧茅宇
祲扫青山峡|功高赤壁矶|只宜奉头窜|莫待剖羓归
先皇临御日|夫子最蒙恩|共说青山下|双麟表墓园
君住竹堋口|妾家桃花津|来往不相识|青山应笑人
溪上路傍路|郭西关外关|村村多绿树|处处是青山
闭户见青山|松风尽日闲|只愁三月梦|轻度蓟门关
处处村舂急|家家晚爨烟|青山映丹杏|过雨转嫣然
青山城郭静|白日文书稀|百拜谢君恩|臣职此其宜
桥上车马发|桥南烟树开|青山斜不断|迢递故乡来
流水闲云外|青山落照中|诗翁扶瘦策|相与听松风
绿水映柴门|青山绕环堵|机心久已忘|白鸥是吾侣
白云飞不尽|青山断复通|涧道多机杼|时鸣春树中
我爱通羊好|楼高入锦城|青山常在眼|涧水不闻声
梦入青山去|独寻云侣游|依稀携手处|月出石门秋
月与青山对|开门玉作双|有时乘倒景|簸弄石蚝窗
为童多此游|负薪给吾爨|几度江湖上|青山梦中看
茅屋深藏树|青山半入云|秋风何处发|渔唱隔溪闻
极目生晚照|溪云偶成朵|大朴曾未分|青山自唯我
振衣复振衣|高冈出林杪|下见红尘飞|西望青山小
杖藜霜华白|青山亦可怜|归来荆扉下|萧瑟拨书眠
画舫茭中出|青山树上斜|浪醒孤客酒|尘盖万人家
朝发阳武城|暮宿苏门里|卧听青山钟|遥在白云里
青山如佳人|临流心不竞|云生姿太奇|月照影逾静
云松空莫莫|幽人久不来|今朝乘云去|青山为我开
夙酒萦怀处|芳亭拄颊间|一莺黄翠柳|双鹭白青山
秋日野亭上|四望尽青山|飞鸟去无极|白云相对闲
仙馆白云封|青山第几重|道人时化鹤|巢向最高松
黄鹤矶头望|青山落日分|至今汉阳树|飞度隔江云
岩中老释子|白发对青山|不作看山想|秋云时往还
青山夜对坐|默默无一语|天风动林薄|明月生洲渚
不向青山宿|青山笑杀人|黄昏独归去|衣上雨痕新
十夜郡城宿|苦吟身未闲|那堪西郭别|雪路问青山
君登青云去|予望青山归|云山从此别|泪湿薜萝衣
扁舟小于叶|来往横塘里|为看青山多|画得青山似
渐近青山水渐湾|水湾回处正当山|山形飞落青霄凤|水势旋为碧玉环
一抹青山入望来|满林秋色总诗材|宣和当日珍天府|未许骚人费品裁
平生翁子妙谈天|谁爱青山不爱官|一笑同看岩下井|秋来能更起微澜
沙边一树谁家李|岁岁逢渠白作堆|满眼青山衣袂湿|又随春雨过江来
安车扶上白头亲|徐积当年也为贫|忆昨扁舟淮上路|青山吾拜墓中人
汨没朝班愧不才|谁能低折向尘埃|青山得去且归去|官职有来还自来
东风千里福州城|绿水青山老送迎|惟有垂杨偏待客|数株残雨带流莺
青山夭矫虬龙蟠|溪流泻竭滩声乾|履霜未落秋尚早|夜半已作貂裘寒
青山放足溪转腰|蓑翁理网儿摇舠|先生畴日骑鱼去|岸上人家谁姓陶
有客相逢崩沙浒|正值船头西去时|会得虎溪三笑法|青山影里一枰棋
长波浩渺拍青山|细雨蓬窗一觉眠|但向急流能暂止|从他蛟鳄怒垂涎
畦蔬绕舍稻粱新|白酒黄鸡不负贫|何事匆匆乘传去|青山元不解随人
满目青山满面风|谁云太极在图中|晦翁去后僧来少|苔满空堂晓日融
为爱青山懒著鞭|吟诗时作鹤头偏|蓦然得句惊飞鸟|扑簌岩花堕马前
署倚青山石溜清|晓来分入曲池平|风吹莲叶游鱼上|自扱香纶绕槛行
注酒攀花长候君|城边芳草已斜曛|登楼数向西林望|只见青山拥白云
城上青山远近横|城边草树亦相萦|城中台殿还相倚|画手其谁为写成
苍茫暝色远林间|倦鸟归云意自閒|晚酌罢来无一事|捲帘独坐对青山
石榻谁知定武讹|绽纹犹识旧宣和|凭君莫话冬青树|添得青山泪许多
一月林中不裹巾|得钱沽酒未知贫|樵夫相见漫相识|除却青山无故人
野花开遍又残春|买棹携尊好及晨|待得向平昏嫁毕|青山应笑白头人
黄叶西风古寺秋|霅溪南去记曾游|年来为减寻诗兴|常对青山懒上楼
茅茨低小对青山|准拟馀年向此闲|南望青山是黄鹤|欲凭黄鹤寄书还
因治陶朱术太精|世间无物足经营|更将郭璞书频看|只恐青山尽凿平
雨芽初试美于饴|尤胜新醅出榨时|坐对青山两清绝|肝脾溢出百篇诗
沙平路软足力健|麦细桑柔春意深|绿水一湾浮野𫛶|青山两岸唤幽禽
落霞孤鹜带苍茫|半影青山掩映光|纵有丹青描不就|祇应豪客赋诗章
此行为爱荡中莲|万里清风驾客船|两壁青山看不尽|举头天际有飞鸢
决策平吴霸业成|青山长占大夫名|子胥忠义无生死|怒气随潮到越城
望望青山乱作堆|行行身到白云隈|偶逢道店聊休歇|又被匆匆诗债催
千古诗中老斫轮|久埋玉树去修文|野人指点青山下|此是黄家鲁直坟
满坐青山照客装|风尘憔悴旧荷裳|吴钩莫问尊前色|白日长虹堕太行
仙佛人言是一家|好分半席共烟霞|廓清摧陷儒家事|不谓青山识正邪
千古真逢一豸冠|青山何怪万人看|可知襟抱明良地|元有乾坤一个宽
岩隈萧寺得跻攀|数翠邀岚不复难|已向城中专一壑|更须随处款青山
思家独上仲宣楼|何处青山是旧游|便觅鲤鱼先寄信|月圆时节大刀头
日日青山劝我归|明朝为尔定归期|宵残展转不成寐|却悔当年下钓矶
年逾知命志尤坚|独向青山更绝编|天下有山山有水|养蒙肥遁正翛然
屋后青山晚更苍|竹槽通水灌禾粱|材娥不解缠珠翠|遍插荆红当艳妆
一派青山景色幽|前人田地后人收|后人收得休欢喜|还有收人在后头
春尽平林路转纡|青山如黛错行厨|坐中别有风流客|将酒花间酹小苏
青山如画昔曾游|岳色湖光一片秋|人卧绿溪千尺瀑|潮音日在万峰头
云满青山水满溪|绿杨红杏绕幽栖|抱琴童子随师去|归到桥心日未西
韶光欲半柳初芽|雪尽青山万里赊|遥忆小湖春水阔|东风开遍十洲花
不愿蠃峰叠石龛|真成先见我痴憨|青山处处可埋骨|何必区区向广南
数亩青山一草庐|竹扉松径亦萧疏|主人抱膝淡无虑|祇有耽书癖未□
狞狞虎豹守天关|月殿蟾宫不可攀|归路春风无限好|一声啼鸟破青山
后先已喜轿咿哑|驿路泥乾不惮赊|回首故人程渐远|青山从此白云遮
生死交情二十年|舣舟京口倍凄然|青山细雨人何在|怅望城南白兔阡
青山秋澹月初明|羽服临风望玉京|乌鹊桥前今夕酒|凤凰池上故人情
圣明图治任忠良|正倚纯诚柱庙堂|画史但知尘外意|青山为写午桥庄
谁言南服远王畿|面面青山总是诗|桂后梅前正清淑|倚楼但觉九秋宜
齐云山与壁云齐|四顾青山座座低|隔继往来南北雁|只容日月过东西
垂垂白发下青山|七岁归来改旧颜|人却少年松却老|是非从此落人间
六诏彫残旧战场|青山无恙一松长|王孙老去荒祠在|颇耐兴亡是夕阳
尺蠖之屈以求信|闭户青山足净因|一句分明无量寿|莲华瓣瓣口中春
隔岸青山拥翠螺|野禽啼处夕阳多|汉庭累下徵贤诏|未许先生老钓蓑
东风吹暖柳丝柔|十里青山绕夹沟|马上逢人相借问|计程两驿到徐州
度尽青山几百重|垂萝翳日鸟啼风|不嫌幽独无人伴|长在花香树色中
青山屹对清江流|水色天光山色浮|盘石孤根千古树|暂随高处系来舟
渐侵晚景尤便静|不出忙中岂爱闲|休问骅骝与蛙黾|会须投绂老青山
文采曾惊六代豪|紫薇深锁白云高|何人为启藏书穴|摇落青山伴彩毫
诸部匈奴晓扣关|穹庐千里过青山|隔河拍手呼儿女|来见东巡大朵颜
白苹风起钓丝凉|解组归来野兴长|波浪尘埃非旧梦|青山影里卧斜阳
温泉流入汉离宫|宫树行行浴殿空|武帝时人今欲尽|青山空闭御墙中
我与青山有旧盟|淡云微雨忽渝平|朝来自献三峰出|真个山神不世情
蓼矶枫渚故离宫|一曲清涟九里宫|纵有暑光无著处|青山环水水浮空
青山云影乱交加|漱齿泉香带落花|自扫丹房看候火|旋添异草养灵砂
落日射江江气深|微云薄树生秋阴|青山白日足幽事|着我长吟万木林
繁华举世皆如梦|今古何人肯暂闲|唯有东林学禅客|白头闲坐对青山
日落长河野水昏|青山遥望下邳门|舟人谩说圯桥近|黄石于今庙尚存
万古兴亡归白鹭|一时舒惨在青山|与君都下太平日|岂料思君鼙鼓间
竹坡无物可关怀|只有青山眼为开|未识灌溪真面目|烦君著句画将来
曾踏扁舟事钓渔|垂纶直下碧潭虚|归来高卧青山里|闲看桃花忆鳜鱼
结楼多与青山对|却是青山不对渠|见说蜃岩排闼入|一窗晴色共残书
宦辙驱驰东复西|青山旧路十年迷|斜阳舣棹澄潭上|拟共林间一鹤栖
偶然避世住青山|不道移家便不还|却怪渔郎太多事|又传图画到人间
雪花一丈欲飞楼|人住凤凰山上头|相隔淮南数千里|青山断处是滁州
霜寒塞月青山瘦|草实平坡黄鼠肥|欲问前朝开宴处|白头宫使往还稀
四郭青山处处同|客怀无计答秋风|数家茅屋清溪上|千树蝉声落日中
索翠沿流老未休|青山面面水悠悠|诸孙不解争梨栗|赢得金牛一点头
欲采芙蓉不自由|芙蓉湖水绕阶流|门前终日无人到|只与青山共一楼
西窗睡觉日方曛|坐见青山起暮云|剩得少年狂易在|向人犹自说刘殷
入到严州不识田|一江两岸万青山|乌祈酒味君休问|费尽江波卖尽钱
白水泱泱绕坏堤|隔林遥听夕阳鸡|闲行每到东边少|为有青山在屋西
公堂无事化羲农|闲揖青山入坐中|人羡君侯得诗好|元来杜陆是诗翁
云别青山马踏尘|负才难觅作闲人|莫言馆驿无公事|诗酒能消一半春
孤舟一出广陵津|十五年来未死身|我自有情如识面|青山宁忆旧游人
共爱青山住近南|行牵吏役背双骖|枉书独宿对流水|遥羡归时满夕岚
莞海东头去路赊|独乘羸马到君家|十年梦里相寻处|依旧青山两岸花
海风入树作秋声|愁里那堪更送行|红叶青山人已远|孤城寒月为谁明
目断黄云雁影沈|秋声无不搅离心|月中人去青山在|一段清愁自不禁
王孙今代玉堂仙|自画苕溪似辋川|如此青山红树底|那无十亩种瓜田
又是江空岁晚时|痛思国事独行迟|青山无语青天远|吐出丹心把向谁
一官憔悴足藏名|浊酒青山供此生|到了自来还自去|钟家错畏管公明
百事无能一老夫|十年江上把犁锄|西庄南亩时来往|常得青山在坐隅
飒岸薰风菡菼香|沧浪歌罢水天长|君来休道西湖好|山外青山不可方
青山直绕凤城头|浐水斜分入御沟|新教内人唯射鸭|长随天子苑东游
青山白水非新故|宜月宜风亦偶然|阅尽死生情未瞥|闲看春色觉时迁
一上香台看落晖|沙村孤树晚依依|老僧不出青山寺|只有钟声送客归
鸟背岚光过夕汀|碎萍鱼唼水花腥|青山一角湖三面|记是塘西乙未亭
荷芰纷纷绿涨浮|天池风景胜瀛州|于今万仞青山顶|分得银河一派流
近山已作岩壑想|道边名园堪税鞅|谁家屋上无青山|惟有心清见山爽
病知前路资粮少|老觉平生事业非|无数青山隔沧海|与谁同往却同归
割取风烟归此堂|尘缨更好濯沧浪|青山屋上下流水|永日翻书乐未央
一梦江湖三十年|青山隐隐水漫漫|当时把酒谁人在|回首重来独倚阑
戊寅此日度真州|坝上闲书几字留|薄暮喜投扬子宿|青山近接石城秋
湖父镇前春系船|张公洞里去寻仙|青山绿水真如画|紫笋红菇不论钱
南巢登望县城孤|半是青山半是湖|知尔素多山水兴|此回归去更来无
寥寥灵响远盘空|竹上流云竹下风|坐对炉熏无一事|青山几处夕阳红
云外青山山外云|现前宾主倩谁分|自从一上孤峰去|始信见闻非见闻
乘流清夜下芒洲|尽敞篷窗看月钩|滩面忽惊波转急|青山无数泊船头
耄倪扶杖小童闲|绕舍清溪碧水环|争看赤帷仍避传|静无桴鼓爱青山
新竹高斋凝燕寝|从教细雨落檐花|青山绿水中为县|卧拥黄䌷听打衙
春酒频开赤印灰|一尊忘我更忘骸|青山只隔二三里|恰似高人呼不来
面面青山送积阴|南安城子落锅心|旧游每忆程兄弟|真乐人闲何处寻
白浪滩滩跳雪珠|青山片片翠萦纡|杜鹃啼得花如血|正是行人在半涂
西蜀青山青似眉|连云芳树杜鹃飞|垆头酒熟樱桃过|万里桥西人未归
桐江江上水悠悠|一派青山天际浮|最是无情深夜月|相看不尽古今愁
水连深竹竹连沙|村落萧萧巳莫鸦|行尽画图三十里|青山影里见人家
九陌黄尘没马头|人来人去几时休|谁家有酒身无事|长对青山不下楼
威行藩将来朝觐|胆落金吾畏击弹|牛刃恢恢方用世|青山虽好去应难
弟兄身事各茫然|赖有先人二顷田|他日青山映黄发|长如今夜对床眠
两岸青山倒影浓|一江秋色两山中|扁舟不怯溯流水|天意借人帆上风
虎溪闲月引相过|带雪松枝挂薜萝|无限青山行欲尽|白云深处老僧多
花处青山柳处溪|新来宿处旧曾炊|到家失却行程历|只检西归小集诗
秀州西去湖州近|几处楼台罨画闲|借我钓鱼舟一叶|坐看七十二青山
漫向幽岩学养真|青山绿水隔红尘|虽然仰面贪看鸟|也未回头错应人
天净波澄暑雨收|苍松影落钓鱼舟|青山本是闲边友|不独忘机有社鸥
琴剑图书一叶舟|平生梦想子长游|严陵祠宇林逋宅|碧水青山一样秋
青山如马怒盘旋|错认林花作锦鞯|君不据鞍朝玉帝|岂宜长作市门仙
已喜青山在眼前|午阴佳树更清圆|枕书闲与寻幽梦|洗尽京尘意洒然
一尊判袂阖闾城|莫指青山管送行|芳草绿波千万里|不闻杜宇也伤情
两岁春船各一时|今年船快去年迟|青山面目何曾改|清晓看来别样奇
江北秋阴一半开|晚云含雨却低回|青山缭绕疑无路|忽见千帆隐映来
已恨青山临渡口|相思回首隔夫君|更堪重到相思处|不见青山见白云
潮落江平未有风|扁舟共济与君同|时时引领望天末|何处青山是越中
小轩如斗静无埃|面向青山好处开|漫道幽人招不得|一尊今日为君来
种子蓖麻合种瓜|青山周折两三家|老夫来搆茅茨毕|别种秋风一径花
榴屿何年改玉环|望中犹是旧青山|遗民不记当时事|惟有潮声日往还
无限青山行已尽|回看忽觉远离家|逢高欲饮重阳酒|山菊今朝未有花
衲被蒙头付自然|何须八棒十三禅|数声啼鸟青山外|惊起幽窗一觉眠
白水青山总上心|可怜月色夜沉沉|平生到处无人到|说向人知路转深
青山于我岂无因|到处抬头便见亲|时更一班逢好句|玄晖端恐是前身
缥缈青山接燕矶|风吹浮玉渡江飞|谁家故起真州阁|收尽江南彩翠归
山头日出山腰雨|不到山头不见晴|上下青山一千里|阴晴见惯未须惊
钟鼎丹成骨已仙|东坡空唤渡头船|我来二老俱陈迹|绿水青山尚俨然
小窗雨夜滴枝残|客馆灯寒归梦迟|明日犹寻西路去|青山长似越中时
只对青山不著书|窗前绿草自菲菲|蒲团坐破何烦补|此意从来知者希
出山尘土入山云|斫尽青山几担春|便是会稽乘五马|也应羞见后车人
□病年来多住山|相逢多在别离间|青山山上□□阔|空叹浮云不暂闲
闻得去年交院事|世间谁识老师心|青山绿水门前有|净土西方不去寻
何处朝冠与病冠|青山一笼荷同看|也知不与行藏别|画得丘轲样子宽
翠屏四面敞阑干|谢老诗情不说官|魂冷青山呼欲醒|吟声渗在石泉间
马家公子好楼台|凿破青山碧沼开|啼鸟不知人事变|数声犹傍水边来
葫芦酒暖急须倾|踏遍青山不问名|君自误听才子传|当时别有一王生
山人不爱青山住|乞得山中宰相诗|若遇郗家公子问|住山须待买山赀
一片孤云逐汉飞|东西终日竟何依|傍人莫道能为雨|惟恨青山未得归
天外青山半有无|江流万里月明孤|夜深偶感曹瞒迹|却被傍人作画图
青山佳处绝纤埃|草绿裙腰一径开|不是烟霞有深癖|水边林下肯同来
浮玉天门上下标|长江至此一回潮|青山尽向金陵出|虎踞龙蟠为本朝
风月无边问荅时|青山活水满吾诗|若除流动天机外|老子平生自不知
云压树头兼雨气|水流溪口夹秋声|就岩著个茅亭子|不必青山定有名
浮世浮名能几何|青山满眼少年多|有时扪虱独搔首|目送归鸿笑复歌
非烟非雾敛芳埃|紫陌氤氲昼未开|惟有青山高卧客|未曾一到此中来
西溪一夜枕潺湲|晓上楼头更细看|欲揽青山入怀袖|却愁烟雨湿衣寒
云外轩窗切斗牛|翛然三伏亦生秋|青山屈曲无重数|俱束溪光款款流
主人西游去不归|满溪春雨长春薇|怪来马上诗情好|印破青山白鹭飞
渔艇悠扬杳渺宽|茅茨突兀有无间|晴风便面回轻暑|更觉青山似我闲
重来已过十番秋|更十番秋欲白头|无限旧时心里事|青山残照水东流
千古丫鬟高插天|淡妆浓抹傅云烟|眼前不见峨眉老|独有青山长少年
归老云边一翠岑|静中观动照人心|溪湖北上又东去|不似青山无古今
楼头坐卧对青山|每欲乘飙一往还|笔兴来时云影动|山容山意总相关
修门同入不同归|归日青山未敢期|鸾匣君今正丘首|渔竿我亦上苔矶
马上看山叠叠青|青山无地不膻腥|谁堪满目苍凉处|俯仰兴思一涕零
无数青山伴我行|更将清浅濯尘缨|枕流漱石真吾事|买片闲田就此耕
青山湖上是君家|有约来看巨胜花|踏破白云秋一片|不知还隔几重霞
少小生来少小荣|人间辛苦不曾经|新坟数仞青山下|大字穹碑表姓名
久约樵翁共结邻|青山如待早归人|屋西有个茅亭子|饱听松风起涧滨
落日疏林数点鸦|青山阙处是吾家|归来何事添幽致|小灶灯前自煮茶
白云和我到天台|眼入青山意豁开|到彼山中结茅屋|空馀千古夜猿哀
柳湿征衫晚出关|荒城古雪剑花寒|西风漠漠龙沙路|马上青山带醉看
海上高悬碣石宫|谈天稷下竞称雄|君看莫逆者四子|满目青山一笑中
青山隐约林端见|碧水逶迤竹下来|芳草落花无朕迹|与君亲到北园回
归隐青山岁月多|定知无意出烟萝|樵风自是仙家事|更莫看棋烂斧柯
再出东城思惘然|青山依旧绕长川|昼游追及承恩日|屈指浮生又五年
十年家火炼凡铅|一日中原遇大还|君自羽仪朝帝阙|莫将垆鼎误青山
行尽清溪到碧峰|阴崖翠壁画杉松|故留石照邀行客|上彻青山最后重
送别交亲有所思|却愁骑马到家时|从渠看得青山饱|人事如今不要诗
小艇上时皆绿水|短筇到处即青山|二十四考中书令|不换先生半日闲
面面青山入画图|闲来与客醉屠苏|衔杯笑问楼居者|月里霓裳竟有无
一夕征夫两鬓秋|未过重九已轻裘|炎方且喜无霜雪|不使青山得白头
北高峰顶立㠝岏|两岸青山夹海门|歌舞留连湖上月|是谁曾此望中原
漠漠平芜远际天|青山若个暗霾烟|行人更说桥新断|试遣招呼与借船
偶为芳草无情客|况是青山有事身|一夕瓜洲渡头宿|天风吹尽广陵尘
羡君家在下浦居|百里青山入具区|自种湖田供伏腊|万竿修竹满床书
不学逾垣与闭门|诛茅先卜远人村|钓鱼矶在平如席|坐对青山无一言
耸翠摩苍列画图|彤云作雪满天铺|青山莫谓长无老|一夜飞琼尽白颅
西湖南北宝峰环|塔寺园亭碎点斑|不似北关门外看|更无一物涴青山
夹路桃花眼自醉|昏昏不觉据鞍眠|觉来已失初时景|流水青山忽满前
何事携琴更载书|青山深处是幽居|白云日日岩前起|松下茯苓应可锄
青山叠叠水泠泠|只影堪怜万里行|莺燕不知怀别恨|隔林调舌送春声
桥下松陵绿浪横|来迟不与白鸥盟|知君久对青山立|飞尽梨花好句成
少读阴符耻未工|青山偃仰渐成翁|人间炎冷都忘尽|听话流年一笑中
苦心遥夜独观生|时听书声杂雨声|但得晴明游览毕|青山回首数归程
座上青山一片孤|夜来月白似冰壶|接䍠倒著如泥醉|不管傍人说酒徒
盘薄解衣方少休|青山白水挽吾留|一声杜宇唤归意|百啭黄鹂生客愁
一丘一壑古遗民|十里清风不属人|闲对青山挥白羽|世间何物是红尘
东行初喜见青山|山色偏宜马上看|明日济南公事简|玉泉飞雪漱清寒
枕上青山翠扑衣|西湖郡更似西施|苦无能事王摩诘|领略烟鬟却要诗
茅屋低低三两间|团团环绕尽青山|竹床不许闲云宿|日未斜时便掩关
一片孤云逐吹飞|东西终日竟何依|旁人莫道能为雨|惟恨青山未得归
者畔才呼那畔应|万千樵子逐虚声|探寻直是无踪迹|只见青山青又青
东林待月月未出|长江走烟波著天|青山回首不可数|几点白鸥飞过船
上公诗笔千金重|逋客归装一棹轻|莫向青山更招隐|且留贤哲济苍生
征马长鸣向北风|崤关回首暮天东|太行过尽中条出|一路青山白雪中
乱后生涯似转蓬|何堪送客值秋风|含凄试看东归路|只见青山绕汉中
移居又喜入青山|跋涉惟怜仆御难|风雨冻途蓑笠惫|茅斋烟火暂开颜
不见草堂枫树西|春云杂树晚相迷|白沙今夜柴门月|又逐青山过轧溪
闻道瞿塘滟滪堆|青山流水近阳台|知君此去无还日|妾亦随波不复回
谢氏青山入梦多|骚人终是恼湘波|白公有语若听取|命压人时不奈何
老怀易感泪汍澜|尘世分明一梦间|精爽乘鸾云外去|空留玉骨葬青山
汉江之水流潺潺|汉江之月照人寒|洵畅北来更奇绝|十日青山不尽看
年时六月海扬尘|遥见青山起白云|闻有高僧来诵咒|岩前抛珓问龙君
雨后青山画不如|算心人去有谁居|紫云空锁神清洞|不见丹崖四字书
云润衣裾夕露沾|悬崖一水散疏帘|精庐隐约青山下|缥缈飞甍出画檐
寻常白发怜予老|今日青山独尔归|肠断不堪临别处|还将好语慰孤儿
秋空归鹤楚云高|白晰青山白苎袍|多少玉堂金马客|待抽身得已霜毛
人情尽属庄周梦|世道翻悲墨子丝|一日青山瘗寒玉|令人瞻望起遐思
十里青山有一家|翠屏深处更添霞|若为说得溪中事|锦石和烟四面花
并堤松柏与云齐|月夜青山一望低|山鸟不惊人迹绝|步随流水到前溪
江上青山落照边|江头归客木兰船|春鸥自共潮回去|一点飞来是柳绵
不见康乐初翻经|崇台百尺但有名|当时妙意遥可想|木叶落尽青山横
王叟时时征白战|钱翁日日卖青山|多生未断贪名障|博得闲身亦不闲
移家自约沈都台|阳羡青山更不猜|七十二峰真可卧|梦中夜夜太湖来
倚杖看松残雪后|荷锄移竹小春前|较多白发浑闲事|得住青山又一年
烟鸟归林巳夕阳|野人相引度高冈|马头一片青山影|经过𫄨衣似水凉
青山绕屋水周堂|枕底潺湲梦里凉|阶下濯缨怜孺子|吾庐应即是沧浪
青山北界大江东|了了乡关在眼中|归得一廛吾愿足|此生初不问穷通
青山环绕水悠悠|兄嫂栖魂宅兆幽|手勒碑阴为实录|万年奕叶长松楸
老病无堪合退休|伊川久已得菟裘|如今又上长安道|好被青山笑白头
好伴青山作主人|门前衲子去如尘|法堂草长深三尺|更与腰镰走一巡
倦出寻常止茅屋|妄想潜消思寡欲|但恨青山云未深|更欲移居问穷谷
客邸遥闻祝洞天|蓬莱岛上友群仙|试求鸾鹤飞升处|云在青山月满川
淡烟疏雨又青山|月映横枝古涧寒|十日笙歌一宵梦|无人起就月中看
图开真境自神工|背有青山面石淙|夜梵惊回猿鹤梦|月庭清夜落长松
苍陵每过怯舟还|闻说蛟龙在水间|今我到来都不问|一声鸣橹见青山
此时造化何容易|终日飘零似等闲|截断琼田馀白水|放开琪树出青山
枫林湛湛草斑斑|御史青骢响玉环|日暮酒醒人已去|不堪回首见青山
一棹西湖意不阑|解颐风约水云寒|瀰瀰细浪篷边去|叠叠青山枕上看
才添禄廪便添事|岂若清贫自在闲|常恨吾庐无水石|漫将青竹当青山
壁立青山带峡溪|闲云尽日自高低|知他春树深多少|应有清猿在里啼
红烛芳筵惜夜分|歌楼管咽思难闻|早知怨别人间世|不下青山老白云
秋容瑟瑟上茭芦|湖上青山镜里姝|碧瓦黄墙宫树里|涌金门外看西湖
十载吴郎已大名|青山依旧楚诸生|似闻老蚌蹉跎意|欲遣双珠入帝城
闲倚阑干水竹间|浮云尽处见青山|山前万古行人老|日日林鸦入暮还
六翮从风彼一时|青山如昨照须眉|扶筇可是当年者|扛笔亭头更写诗
青山著雪倍增妍|青草掀泥浩莫边|便觉欣荣似春日|不知凋落是残年
湖上青山烟雨寒|湖中一棹欲归难|白苹自老东风里|肠断黄昏独倚阑
故国烟花想已残|浮生各自系悲欢|青山一道同云雨|步步相携不觉难
十年不返青山下|今日重来绕药栏|依旧白云满空谷|声名未许属方干
回首羊肠谢险途|归来还自旧陈湖|他年故有寻僧兴|何处青山酒一壶
枫叶芦花满钓船|水风清处碗琴眠|觉来失却潇湘月|却问青山觅酒钱
碧玉千寻剑影寒|夜深光怪逼危阑|句吴霸略成尘土|空有青山覆石坛
青山绿树有楼台|春水晴天一镜开|兴发不因寻贺老|酒船那得过湖来
跨马乘舆朝复朝|也拚酣醉也拚劳|携来绿酒看看减|行过青山步步高
钩帘把酒对青山|老境无求始是闲|请看春波门外水|年光流去几时还
长河南下水曾波|吴楚青山枕上过|行到浔阳江口望|应怜秋色故园多
草路幽香不动尘|细蝉初向叶间闻|溟濛小雨来无际|云与青山淡不分
远近青山列画屏|近山浓抹远山轻|高屏已出低屏外|更有孤峰出一层
病后青山足卧游|愁时白雪自为酬|开门草色迷三径|刺史干旄不可求
云傍青山却避山|青山对面隔重关|始知渔父良多幸|暂入桃源不等闲
荦确连云路不分|云侵衫袖白纷纷|亦知云自青山出|不见青山只有云
此生归路愈茫然|无数青山水拍天|犹有小船来卖饼|喜闻墟落在山前
青山高处望南州|漫漫江水绕城流|愿得一身随水去|直到海底不回头
青山尽日独支颐|白首犹堪一卷师|八十年来闲击壤|儿童齐和紫芝词
泛宅浮家一叶间|长年绿水又青山|若为不使兼能赋|始信天公到此悭
日影曈昽霁晓雰|几声幽鸟隔窗闻|谢安盍为苍生起|休恋青山卧白云
万事无如退步居|青山僻处结茅庐|听他人笑生涯拙|自喜闲身得自如
湖上秋来雨气深|买舟容易到西林|青山好处看不尽|白鸟一双穿柳阴
胸中丘壑本无尘|眼底青山意愈真|亭占林园最高许|一杯风味景长新
主人亭子青山曲|雪护梅花傍绮疏|扶起隔宵淹酒病|裹头袖手仗消除
归车得为老亲牵|不畏路难如上天|千里青山过齐鲁|下邳河上恰乘船
百尺亭亭干写空|虚阶浮日水玲珑|青山好共陶弘景|歌枕闲听带雪风
小车日日碾征尘|卧即看书坐欠伸|露宿风餐二千里|青山无处不随人
五陵裘马五湖莼|曾是金门避世人|任使遨游变名姓|青山明月巳传神
若耶溪上踏莓苔|兴罢张帆载酒回|汀草岸花浑不见|青山无数逐人来
越迹吴踪久未能|飘来一叶泊孤僧|依然白酒青山夜|莺脰湖边摘野菱
观梅出郭看灯还|到处春风兴独关|不识沙翁偕石老|有无佳句及青山
青山历历半丹枫|人在天涯各转蓬|不念无诸城下别|五湖明月好谁同
求富诚非惮执鞭|安贫随分乐丘园|两间茅屋青山下|赢得浮生避世喧
短笛南征马伏波|海门霜色避横戈|青山待我抽簪日|莫遣风尘到薜萝
千载空祠云海头|夫差亡国已千秋|浙波只有灵涛在|拜奠青山人不休
步出东皋隔市尘|青山高下欲迎人|汀花有意开何晚|野草无名亦自春
芜湖小院驻皇华|江上青山正对衙|此地知君非久住|庭前石竹为谁花
归家结束盖头茅|坐看青山久不磨|切莫风前开臭口|恐人传作阆山歌
紫陌红尘没马头|人来人去几时休|谁家有酒身无事|长对青山不下楼
干戈催我出青山|深愧名闲实未闲|久别故人思一见|朝朝朝雨隔西关
衡岳千峰雾里看|洞庭波色照阑干|扬帆自为青山去|漫拟当时白雪寒
泪淋莺领乱花纹|滴碎红梭小钗裙|马上见郎郎见妾|青山底事亦氤氲
数片荷衣不蔽身|青山白鸟岂知贫|如今非是秦时世|更隐桃花亦笑人
纷纷车马款柴关|焚却银鱼亦未闲|输我疏顽无一事|日骑黄犊访青山
下舆照涧数星星|一世还如隔世经|不见山东李十二|青山山色只青青
青山历历映江流|半是明州半越州|亭下寒潮亭上客|不知来往几时休
青山远远水回回|初见钟陵城上台|将迎不独儿童喜|杨柳看人亦眼开
青山无数海无涯|城郭逶迤带岸斜|宿草寒云迷望眼|不知何处葬袈裟
白云千里故园心|海上青山辨武林|燕雁度江天渺渺|吴枫接岸日阴阴
雨后青山四面齐|马蹄带过隔溪泥|花间有鸟因钟起|飞向游人不住啼
太平不用戍边关|六合尘清战马闲|圣代儒冠应有用|独骑款段出青山
江海收身五十馀|青山不改旧园庐|人来欲问遗留计|孙子躬耕又读书
君去青山挹紫氛|我亦南还弄彩云|相逢美酒不成醉|别去空怜落雁群
杯酒春风数往还|一朝兴尽别青山|愁来湖海无知己|草得玄经合闭关
鱼爱深池鸟爱丛|君谈句句合幽踪|凭将骨与青山誓|老号诗人杜水东
欲买青山贷寓居|时临绝顶瞰平湖|已容下榻烦重问|肯念吾贫折券无
拂晓楼窗一半开|楼前昨夜浪如雷|满江梅雨风吹散|无数青山渡水来
秋入风林落叶纷|青山尊酒散斜曛|洲翻白鹭连吴树|江瞰卢龙带楚云
尘世青山隔几何|高人只可一来过|不知老衲修何福|随意烟岚日夜多
对酒无言兴尽还|豆花棚下有青山|明朝欲钓鲈鱼去|君若来时恐未闲
故人曾此赋梅诗|人共梅花一梦非|欲唤青山话前事|西风吹泪湿征衣
贾公名德重吾乡|慈母难兄窆此岗|手种松楸及因果|青山流水共高长
石潭秋水漾清萍|两岸青山夹去津|钩箭缠丝挟长弩|柳阴时见射鱼人
梦落青山百遍登|绿溪黄叶路层层|霜潭欲下无行迹|手拄寒厓几尺藤
病来一月倦登楼|楼上青山好在不|只恐莲花秋削尽|瘦顽空露小能洲
三月都城日日风|尘埃不见小桃红|青山满目看行色|一雨朝来秪为公
只见青山无水声|到头耳目未全清|年来赏遍江东寺|才入今宵睡未成
到家差晚两眉颦|直气轮囷吐未伸|却恨青山埋骨早|不教眼见洛阳人
一声迸裂青山竹|半夜沾残病客衣|还道离于天上去|不知何苦只思归
扪萝探得云根路|直入云山最深处|主人心似青山闲|云亦无心自来去
寻春不见只思还|却在来仙小崦间|映出一川桃李好|只消外面矮青山
鬓毛已自秋来变|髀肉仍于马上消|满眼青山不归去|强颜微禄亦何聊
征车前日发雕窝|无数青山眼底过|此际又从沙碛去|一鞭细雨度滦河
江海归来一幅巾|东风八十四回春|日长勘罢参同契|坐对青山即故人
湖光山影入楼明|晓色催人梦自惊|画栋去天无一握|青山衔月恰三更
金鱼洲下放船开|华石潭边看雨来|爱杀南天双白鹭|青山尽处却飞回
遥牵高缆别丹阳|明日青山指浙江|谓我何求宁足校|寸心对越是苍苍
不容不办屋三间|出即扃幽退隐闲|我蔽一言君记取|黄扉未必似青山
雨过青山翠欲流|夕阳明处断虹收|扁舟自为寻诗去|不在求鱼下钓钩
静里乾坤不计春|非非是是任纷纷|醒原醉白今何在|云外青山山外云
悬崖曲曲水潺潺|九里江城十八湾|两岸幽篁深蔽日|忽然断处见青山
春花秋月两相凌|随处青山兴便乘|卷里好诗图上景|半归邱陇半归僧
黟县县前江可怜|青山四塞上通天|长官公暇鸣琴坐|不管桃花满近阡
洛阳芳草正漫漫|曾是伊王古社坛|毁壁断环收拾尽|青山留与路人看
潮留天外听还停|日照沙明布地星|但是青山无不白|只留白塔一山青
日食何曾费万钱|只将苜蓿荐春盘|俸馀不用肥奴马|留买青山取性看
秋城雨气白纷纷|不见青山只见云|古寺半攲僧去尽|乱鸦飞上五王坟
新梧树傍旧桐栽|俱自青山寺里来|几见霜黄春又绿|有诗空和凤凰台
隐隐青山渺渺江|兰舟过处水花香|故人别后能相忆|时展新图送一觞
任性随缘一比丘|一生无喜亦无忧|白云纵听飞来去|但得青山在即休
唯爱图书兼古器|在官犹自未离贫|更闻县去青山近|称与诗人作主人
楼外青山伴客归|那知梦与青云违|云山偶尔从兹别|何事王生泪湿衣
溪流东去水云深|十载青山负夙心|今日停舟聊一望|几时携鹤住枫林
一凿烟云几百春|嵌岩枯壁碎鱼鳞|青山也晓茶毗法|要作涅槃堂里人
三年为令两移封|治状行应达九重|秪恐宵衣问幽侧|青山无以答从容
绝壑凌空鸟道悬|竹房松火乱秋烟|道人不问丹梯险|禁步青山二十年
叠叠青山叠叠林|风松石涧自成琴|个中迥与世尘隔|试问入山深未深
一上青山便化身|不知何代怨离人|古来节妇皆销朽|独尔不为泉下尘
昨宵风雨过高平|今日晴川柳色明|渔笛一声漳水暮|青山寒拥潞州城
邈得层峰结胜缘|青山似欲嬲枯禅|他时了却芒鞋债|幞被来寻绝顶眠
青山缺处大江奔|江口山颜见县门|一世定无纡辔处|故应来此著琴樽
东风一样翠红新|绿水青山又可人|料得春山更深处|仙源初不限红尘
触热寻君汗似浆|坐依高竹挂冠裳|浓云忽送空林雨|人与青山相对凉
红尘垂老得何郎|笔力骎骎到马杨|更拟他年求妙语|青山深趣为君藏
人间底处无明月|只看青山为发挥|林里枝寒无鹊立|水边路白有僧归
仙居直接天台路|无数青山与云树|行人已在画图中|又复携图入山去
竹外茅斋橡下亭|半池荷叶半池菱|匡床曲几坐终日|万叠青山一老僧
片石孤峦便著踪|青山敢谓不相容|时人倘辨诛茅意|虚却一峰还一峰
七十臞仙鬓未秋|肯来为我说真休|归欤恐负青山约|跨鹤吹笙挽不留
三宿青山傍此君|农歌时向雨馀闻|牡丹芍药俱开过|满地槐阴涌绿云
八桂诒来粤所稀|即教携去未云非|如何皂盖三年远|不载青山一石归
飞鸥贴水水连天|一半青山一半烟|日暮潮回渔父醉|不知船阁浅沙边
傍石穿林好卜居|十年踪迹倦游馀|此身合寄青山傲|静看岩云自卷舒
青山无负谢玄晖|病入新年药力微|睡起不知春早晚|桃花飞后柳花飞
青山叠叠水潺潺|路转峰回又一湾|想见雪天无限好|不妨独棹酒船还
路入青山小作程|每逢佳处忆吾人|山林朝市休关念|认取临深履薄身
龙盘虎踞树层层|势入浮云亦是崩|一种青山秋草里|路人唯拜汉文陵
留春不住送春归|多事杨花点客衣|有兴重来那用约|青山白发久忘机
一别青山音问稀|白云流水思依依|不知老鹤巢边树|几度开花几度飞
紫阳洞府压青山|白日骑龙去不还|轩辕丹灶□□识|烧得金丹奉帝颜
亦对青山亦著书|廓然顺意莫猜疑|无端并入庄生梦|蝴蝶原来便是台
雪花一丈欲齐楼|人住凤凰台上头|雪隔淮南数千里|青山断处是滁州
拟赋归田未有田|春风聊泛剡溪船|青山满眼留侬住|处士茅茨阿那边
祇见青山不见家|石栏空倚夕阳斜|梅花欲尽东风急|春事看看到杏花
郭外青山带势斜|松篁深处子真家|年来钲鼓浑无事|卧看残阳映落霞
近看青山却朗然|更无半点雾和烟|一峰是石高多少|到得峰头即到天
饱蕨青山更饱眠|襄阳归去自今年|眼中未有如公早|柱史前头或姓钱
全家都爱踏云烟|过去青山香火缘|扶著白头拜真武|被人呼户地行仙
溪云莫怪尘埃面|更与青山把一杯|未省此诗容写否|闻渠曾识谪仙来
万花锦绣同民乐|不比青山独乐园|办得春风共花醉|尽教蝶闹与蜂喧
曲室朱栏映碧蓠|麦寒禾暖最相宜|青山似画云如带|可有闲人来奕棋
箕踞科头烟雾间|百年生计是青山|陶诗和罢无人见|落日苍松一鹤还
庭前日日见兰芽|谁把青山特地遮|雁影寂寥君又远|归期夜夜卜灯花
富阳天豁一江明|江上青山纵复横|早晚随潮下三折|六桥寒树远含情
湖上青山旧业存|橘花春冷白沙村|遥思社日邻翁醉|燕子飞来空闭门
登临长病独成吟|连壁相依照映深|寄谢青山无偃蹇|好听绝唱乱清音
无心随处梦魂安|古柏台深五月寒|自笑青山老居士|松窗闲杀旧蒲团
肃清堂上面青山|草色花光悦我颜|案牍了来无俗客|闭门高卧强加餐
世缘未了治不得|孤负青山心共知|愁君又入都门去|即是红尘满眼时
清时许下钓鱼台|猿鹤深知苦怨猜|万古行藏天与定|青山不久便归来
青山历历树苍苍|远水长天几夕阳|千载更无仙谪下|只应愁杀贺知章
高人原不爱高官|帝与官衔宠退闲|添得空名将底用|批风抹月管青山
弹指声中见弥勒|鼓琴安用识昭文|青山步障五百里|犹有赠行南北云
萝茑阴中是几家|青山数转到门斜|桃源祇在鸡声里|不用缘溪认落花
无限青山散不收|云奔浪卷入帘钩|直将眼力为疆界|何啻人间万户侯
象棋一局酒三杯|此乐都从静处来|明月清风不轻与|青山流水要相陪
水村烟草映花丛|梦里青山入瘦筇|晚泊枫桥春睡重|满船风雨不闻钟
眼底青山爱颇真|何妨日日对嶙峋|今朝卷幔无山色|惆怅还如别故人
扁舟忆昔过嘉禾|傍海青山拥髻螺|流水画桥深屋底|不知谁赋考盘阿
闹蓝谁肯急抽身|自古青山隔市尘|莫谓桃源无路入|落花流水是知津
青山一幅鸣天机|丹崖万壑飞虹霓|青山莫管闲云非|闲云犹裹青蓑衣
秋原落日见青山|遥识僧居杳霭间|指点却疑身已到|满窗萝叶上人闲
连日青山共好怀|胜游清话两悠哉|诗筒又促乘流约|佳骑明朝来未来
林下横门隔断桥|溪边草径入云遥|青山绿树知多少|谁道书声到市朝
二月扁舟过浙西|楚云何日度浯溪|滇南小郭青山绕|花发流莺一样啼
南口青山北口云|天涯何地又逢君|陌头杨柳西行马|画角三声不忍闻
神女音容讵可求|青山回抱楚宫楼|朝朝暮暮空云雨|不尽襄王万古愁
雪过青山马上看|故乡千里岁将残|遥知祀灶比邻会|独念征人驿路寒
春江澹澹白鸥波|一曲阳关为尔歌|莫向樽前惜沈醉|青山长在别离多
径扫苍苔磴拂埃|山房今日为君开|丁宁杜宇莫催去|正要青山歌朅来
奉溪半日到杭城|溪外青山喜送迎|结屋临溪差易事|买山无计若为情
佳人睡觉失青山|恶毒心肠卖笑颜|认得皮毛一归去|花枝无艳虎全斑
蚤逐浮荣老未归|便归生事已全非|人生只合藏名姓|白首青山一布衣
山中日日伴云闲|不见闲云只见山|君去试从山下望|青山却在白云间
白草茨庵白葛衣|白头懒剃雪根稀|子孙登录俱天上|独扫青山待客归
破烟飞鹭不排行|林外青山閟晓光|村犬吠人循岸走|见成诗句省思量
我有青山一片霞|倩君为我制加沙|明朝天上讲经去|吹落满身优钵华
燕中车马兴阑干|也恋青山也恋官|今日真成双举肘|戟门山色四时看
十年名挂齿牙间|驱使风云太不闲|此日冥心还造化|他时只好施青山
海岳庵头石路通|结茅人似米南宫|醉来徙倚穷双目|误指青山作画中
云出青山禹穴空|天南飞处逐清风|贮看移向金銮上|便入氤氲五色中
青山遥识会稽名|应是君王翠辇经|嬴政不知何事者|故驱儿女向沧溟
云水相逢是偶然|江亭烧烛话新年|眼中但有牛眠地|指点青山不要钱
马头花雾扑春衣|马尾青山步步随|归去奚童莫催促|先生得意正吟诗
岸桐花开春欲老|目断斜阳芳信杳|东风不筦客情多|杜鹃啼月青山小
青山雨后足奇态|好鸟檐间无俗音|纵使曲生难会面|可无毛颖解传心
白云湖上酒家春|坐爱青山误此身|诗句近来多远兴|那能不作宦游人
不管先生巾欲摧|雨中艇子便撑开|青山隔岸迎人去|白鹭冲烟送酒来
青山直渡大河津|河上传经煮白鳞|回道午峰桃李色|知君愁杀武陵春
联辔儒冠顾匪才|春风揖别话金台|残书数卷青山曲|满赖馀光烛草莱
踯躅花开处处红|遥闻烟寺夕阳钟|想骑款段青山下|吟看溪西雨后峰
官道风清雨歇时|青山如黛柳如丝|丈夫不洒离群泪|无奈于今我已衰
未甘奔走混风尘|买断青山学隐沦|牟麦登场蚕作茧|林泉终老未须贫
四壁青山眼欲花|山光都似薄云遮|杖藜随步归来晚|月上东窗都到家
老木埋云水浸沙|常言山尽是天涯|谁知却在天涯外|髣髴青山似旧家
客雁秋来次第逢|家书频寄两三封|夕阳天外云归尽|乱见青山无数峰
世路侵寻老客颜|黄埃遮眼鬓毛班|青山未许教人去|白日何曾放我闲
流水潜穿屋下篱|青山屋上数峰奇|佳园已有温公句|何必裘公更写诗
僻居谋道不谋身|避病桃源不避秦|远入青山何所见|寒花满径白头人
不放渔舟觅水源|绕溪花竹自成村|青山遮断红尘路|只有诗僧日款门
青山业主是玄晖|太白无钱典得伊|总是诗仙休更讼|两蓑分钓一鱼矶
慈云寺在古城隈|月阁风轩照水开|独倚阑干秋雨后|青山相逐渡江来
青山吐出白龙开|我是地仙赵秀才|嘉善有鱼餐得去|永嘉有虎唤能来
十年落泊竟何成|人事纷纷几废兴|今日扁舟淮上去|青山似与客相迎
人间骨肉薄秋云|一事朝来不忍闻|何处青山封宿草|欲将衰泪洒孤坟
庞公爱就鹿门居|孟子愁封北阙书|此地高人多隐德|青山应笑碧油车
林萝深处过溪桥|眼底青山映寂寥|真态生香谁画得|一枝春瘦雪初消
青山忽断开平陆|鸡犬人烟太古风|野老诛茅宁有意|一生身在翠微中
鉴湖放船云雾光|兰亭八月溪水长|我爱风流王逸少|青山同引碧霞觞
静看青山簇髻鬟|动观碧水漱潺湲|若教此景来酆鄗|争夺应成触与蛮
末俗崎岖巧智多|纷纷夭札柰愁何|青山不尽思公意|落日空闻伐木歌
客里情亲孙与黄|夜来归梦绕秋江|西风黄菊青山曲|细把平安报旧乡
抖擞轩裳一鬨尘|任教空翠滴乌巾|老身已到篮舆上|处处青山是故人
云绕青山水映桥|丛林夹道鸟声骄|不堪鼙鼓惊鸿渚|犹赖芃芃一望遥
松篁拥翠入云间|雅称高人卷道闲|自是红尘飞不到|一溪流水绕青山
舞衫歌扇转头空|只有青山杳霭中|若共吴王斗百草|使君未敢借惊鸿
一泓寒玉浸青山|妆点楼台夕照间|歌管满船春未懒|惜无人伴白鸥闲
暴骸独柳冤谁雪|藁葬青山过者悲|甘露殿中空诵赋|沉香亭畔更无诗
范蠡功成始遁逃|渊明五斗便辞劳|先生二事俱无一|名与青山万古高
针芥劳劳漫古今|几徒鱼水草庐心|千年独有精英槩|不与青山壳子深
路入高州石径微|紫崖崩处黑云飞|行人初发青山下|尽折芭蕉作雨衣
稻满平畴水满渠|舍南舍北竹疏疏|吴侬莫说吴中乐|到处青山好卜居
江流汩汩树层层|短笠瓢空去秣陵|依旧青山风雪里|筚门深掩一龛灯
青山不碍草堂云|云里书声隔户闻|最喜前溪流水阔|门前鸥鹭日成群
忍把浮名卖却闲|门前流水对青山|青山不语人无事|门外风花任往还
城上翛然结数椽|登临正值雨晴天|不知老眼宽多少|一点青山小似拳
境静闻钟声易响|庭高见月影难沈|青山解隔尘中事|流水能清物外心
黄卷不关兼济业|青山自保老闲身|一行万里纤尘静|可要张仪更入秦
携筇小步踏苍苔|遥指青山云正开|涧水松风听不绝|又教童子抱琴来
湘云碎剪作春衣|步入青山映夕晖|我已无心事渔猎|野禽何事亦惊飞
牒诉缤纷塞瓮天|经年痴坐两三椽|出门纳纳乾坤大|依旧青山绕画船
东君无意惜花残|留得青山隔雨看|可怪天公不怜客|绿阴成后却春寒
青山盘谷绕桑麻|赤水河阳接种花|琴罢吏希帘昼捲|自看双柏哺慈鸦
日日行舟穿乳窦|时时濯足弄萝川|青山两岸花相接|花里泉声应暮蝉
帘捲清霜晓尚寒|好峰重叠在阑干|登临每恨青山远|今日青山枕上看
湖亭面面对青山|菱角新池月样弯|惟有东家兄弟好|几时学得白眉闲
帝城谁有青山梦|洗眼新图竹树村|此地何须户司马|断无人与子争墩
襄阳耆德世空传|谷口清风有象贤|心识双桥何日到|青山无数夕阳边
云驭霓旌自往还|天风浩浩海波寒|日轮飞上青山顶|人道蓬莱咫尺间
人说兹行恰似游|棹歌声里下徐州|朝来独坐蓬窗底|两岸青山送去舟
落日青山影在沙|镜湖波净过荷花|云间树底参差屋|借问谁家是贺家
贫食官仓不自由|强扶衰病坐荒邮|送迎不是祠官事|偶见青山急下头
十里晴湖光接天|一竿渔钓任蹁跹|得鱼沽酒维舟晚|醉卧青山绿树边
暮潮初涨月痕低|一叶兰舟过六溪|唱罢沧浪天渐晓|青山无数鹧鸪啼
畏对青山老一秋|逢春又向碧岩游|凭空为问蓬莱客|何物能消万古愁
奔来衮雪夹中洲|声撼危栏趾欲浮|冷眼青山青不断|狂澜千古自争流
曲径衡门短短篱|槐楸阴里倚筇枝|老来百事不入眼|惟爱青山如旧时
陵阳佳地昔年游|谢朓青山李白楼|唯有日斜溪上思|酒旗风影落春流
行藏独许青山见|议论犹容乱石闻|勿谓衲盲贫胜我|溪分明月谷量云
先朝行殿作禅宫|黄屋青山本是空|闻道一人曾驻跸|山僧不敢住当中
城郭依然古殿闲|人民去后剩青山|山中有雪犹堪啮|何用春风度玉关
诗景诗朋双美具|多因酒困废吟哦|别来最是关心处|轩外青山瞰绿波
一抹青山倚碧虚|遥知山下是仙居|东风桃叶堪乘兴|不畏长江畏简书
晚霁青山无处逃|秋来乘兴便登高|□君欲暮休催去|小驿依然□嫩醪
南游雁荡北居庸|历历青山在眼中|今日不胜怊怅处|马头黄叶又秋风
汉主何时放逐臣|江边几度送归人|同官岁岁先辞满|唯有青山伴老身
百顷荷花一叶舟|贺家湖上泛高秋|南风吹散朝来雨|移得青山近屋头
远近青山不办看|翩翾征雁敢争先|船头起浪风头孰|不假骖鸾自半仙
饱看青山读古书|无人能识市中儒|朝朝卖药归来晚|留得芸香辟蠹鱼
咬定青山不放松|立根原在破岩中|千磨万击还坚劲|任尔东西南北风
石室云门启洞房|汉柑园在未全荒|青山到处堪为主|黄岭从予好姓王
月里青山淡如画|露中黄叶飒然秋|危栏倚遍都无寐|秪恐星河堕入楼
门外青山尽白头|此时谁棹剡溪舟|先生独拥吟肩坐|应赋梁园兴未休
屋对青山水抱村|池鱼溪鸟足盘桓|兰台御史更何有|几个松筠共岁寒
何处偏能断客肠|西风吹雨到池塘|都将万叠青山恨|散作离愁一夜长
白帢凉生乍欲秋|携君湖上泛扁舟|青山过雨妆螺髻|绿水涵天涨鸭头
无数青山对坐衙|读书林下静无哗|如今风景那须说|坊郭无民吏数家
草径茆扉带软沙|隔林鸡犬几人家|青山尽日垂帘坐|落尽棕榈一树花
南望青山满禁闱|晓陪鸳鹭正差池|共爱朝来何处雪|蓬莱宫里拂松枝
枯蒲折苇障清湾|十里风荷指顾间|安得西湖展江手|乱铺云锦浸青山
青山簇簇水湾湾|洞户应将玉锁关|饮罢出来红日晚|一声鸡犬悟人间
荔子花开海雨晴|分㩦同下越王城|从来送别多愁怨|惟有青山忘却情
黄柑压树酒浮蚁|红叶满林梅放花|三叠青山老竹杖|十年明月故人家
青山碧涧秋前立|莲酒和诗字字香|饮尽却愁君共醉|更将双井洗肝肠
嘉树团阴石径分|数声啼鸟绿阴闻|桥西有客耽诗癖|买遍青山种白云
独将诗教领诸生|但看青山不爱名|满院竹声堪愈疾|乱床花片足忘情
笋舆咿轧水云间|惭愧忙身得暂闲|堪笑风中一黄叶|知看天外几青山
侵侵尘土欲何为|满腹诗书不遇知|归去青山终我老|挂冠全胜拜官时
青山见客无生熟|白马随春共疾徐|谏议庙前来去路|感时应复到吟馀
乞归久作青山主|饱食闲眠学懒慵|春来准拟岩前卧|瀑布还当第几峰
柳湿征衫晓出关|荒城古雪剑花寒|西风漠漠龙山路|马上青山带醉看
两岸青山日半衔|洞庭天水碧相涵|东风正报桃花信|湖面归渔网作帆
精蓝同占一青山|游子纷纷春自闲|要福乞灵从尔辈|独携筇杖款松间
窗纸还涂丙子鸦|人间裘冶未须夸|明朝领取君恩处|莫画青山旧样花
雨痕收尽乱云飞|溪上青山转翠微|蚕妇不知堤上湿|采桑踏遍露华归
雨后溪流深更深|倚栏照见一生心|青山只在桥南北|枉自穿云渡水寻
十日雨多不出门|今日出门云雾昏|扁舟欲往恐无路|何处青山江上村
漠漠烟村一古城|郊坛离殿草茅生|青山不解知兴替|销黯开颜为雨晴
青山四顾似环滁|千载荒城百战余|问路罢兵台下去|邑人能说蔺相如
一唱天鸡海日红|中原曙色满千峰|无端更遇姑苏客|依旧青山夜半钟
旅舍濠西曲巷偏|扁舟来往爱君贤|亲尝百草归游橐|自写青山不卖钱
道个青山常举足|先师死后过长庚|善财不是门门现|只要南方佛法行
帘外青山隐树林|霎时来看便沉吟|骑声盖色都除尽|唯恨诗情染最深
小虞塘上屋三间|虽道无钱且得闲|更喜望中无隐蔽|东西全体是青山
隔一青山能几里|频频聚首约方来|生涯冷淡浑如此|输与斑衣学老莱
青山寂寂月空明|玉轸朱丝彻夜清|铁干参差横屋角|梅花尽入曲中鸣
千古一抔忠义土|青山门外碧溪阴|溪流冷浸中宵月|照见先生未死心
万叠青山有一村|鹤跰鹿迹满柴门|莫放书生出山去|世人还解识桃源
长江千里片帆前|两岸青山断复连|吴客不须重忆鲙|鲟鱼风起𤾂城烟
艳阳朝气杏花天|楼上青山湖上船|风雨临池看醉墨|令人长忆酒中仙
逆风吹船船不开|青山数点如煤炱|小龙女儿随母过|第四桥边风雨来
谁持绿酒醉幽人|鹤氅筇枝发兴新|今夜湖边有奇事|青山缺处涌冰轮
知命灰心况宠名|故求穷僻守孤城|举头但对青山色|近听唯闻绿水声
泉本至清谁曰盗|溪虽可染却名愚|一夫作难随倾覆|千古青山独受污
青山绕驿客重来|十里羸骖首重回|今古李陵悲绝处|夕阳野牧下荒台
何处青山不道场|何须策杖礼清凉|云中纵有金毛现|正眼观时非吉祥
谢家为郡实风流|画得青山寄楚囚|惊起草堂寒气晚|海阳潮水到床头
孑孑归樯五两翻|香林禅石抱云根|单囊憩罢还微笑|却是青山不出门
雨堕初看珠颗圆|风来忽散縠丝牵|青山四合江如泻|忆著桐江江上船
黄花空向客边开|愁听尊前白雁哀|纵使登高也无益|青山不是望乡台
独上高楼望帝京|鸟飞犹是半年程|青山似欲留人住|百匝千遭绕郡城
嗟予与子久离群|耳冷心灰百不闻|若对青山谈世事|当须举白便浮君
青山欲上疑无路|涧道相萦九十盘|东望嵩高分草木|回瞻原隰涌波澜
城上青山绕凤楼|朝回无事日寻游|白头相望沧江外|冷落西风二十秋
千里奔驰志未灰|小舟又唱楚歌回|举头遥见□和塔|无数青山隔岸来
长桥纳纳袅东风|倒射斜阳千丈红|晚色自佳人不见|青山翠雾碧波中
远水环沙翠作湾|红尘飞不入青山|凉风一枕秋宵梦|梦绕千岩万壑间
采采东方尚未明|玉芽同护见心诚|时歌一曲青山里|便是春风陌上声
苍苔白石净无尘|十亩青山绝四邻|剩欲逃名此中去|秪愁诗债远随人
云影天光一鉴开|墨波微动晓风来|细看洗砚鱼吞句|知是青山老骏才
王家又向此名村|只欠青山似左原|满眼黄茅仍白苇|荒芜疑是我田园
江流汨汨树层层|短笠空瓢去秣陵|依旧青山风雪里|荜门深掩一龛灯
寂寂荒庭落叶堆|与谁重上远公台|青山不解留人住|立尽秋风曦未来
云外青山绕禁宫|树分晴色映帘栊|玉堂西畔微香度|红藕花开太液风
皇华仆仆倦征鞍|两日青山得饱看|玉节夜停山上馆|捲帘犹自翠微寒
出城数里即青山|路入青松白石间|只合步行寻石径|不宜呵喝入松关
青山何处是幽居|生事深怜老向疏|安得短篷仍载酒|松江雪里钓鲈鱼
山桧移来数尺青|盘回今作老龙形|红尘遮断青山色|留尔当轩作画屏
牧牛童子坐田头|摘草簪花两两讴|路绕青山山绕涧|残蝉夕照澹于秋
亭前无地著尘氛|云外青山山外云|颇幸名途抽脚早|山灵犹未作移文
云是青山旧铅粉|一翻妆点一翻新|鬓边白发偏无赖|点著都成老丑人
回看佛阁青山半|三四年前到上头|省得老僧留不住|重寻更可有因由
茅斋悔著市廛间|长与青山面目悭|突兀小楼初结就|竹床石枕卧看山
绛帐曾施种德门|两阶玉树吐清芬|重来不见凌霄干|泪湿青山几片云
青山投宿问斯和|安乐真同邵氏窝|幸记松楸邻贵里|云仍奕叶假经过
秋意生香簇绿云|土膏栽满石头盆|谁怜白发人千里|独对青山酒一尊
双凤搏云翠辇高|从臣惟恐圣躬劳|马头万点青山小|极目胡沙眇一毫
风流不见许黄门|文字丹青阁尚存|最怜佳句车盘驿|黄犊青山何处村
寻源无复见人家|两岸青山带晚霞|莫把扁舟更深入|春流随处有飞花
青山山下是吾庐|六月丘园草尽枯|凭仗西风吹雨去|官田今岁又添租
芳树阴阴鸟语哗|绿云晴雪映红霞|青山可是堪人恨|藏著中岩十里花
湖上青山绕屋斜|萧条重枉使君车|到来纵遣柴门闭|只在东邻卖酒家
等闲过了万千峰|偃蹇相看意不浓|洗出青山真面目|祗疑海底有天龙
芦花飞雁烟村静|一点青山波万顷|人在孤舟唤不应|儿言客写潇湘景
落日青山凝紫烟|秋风残叶雁来天|五湖多少玻璃水|处处堪留载鹤船
鹭从何处起来迟|点破青山一字飞|更好小舟蓬下听|过云斜日未须归
小桨从教野水欺|短檐偏受朔风吹|得鱼换酒且同醉|老尽青山总不知
绝爱青山恨隔城|每登楼处动吟情|老身一出京城后|却被山迷句不成
幼舆丘壑未忘情|万叠青山照眼明|儗向画图深处住|一檐灶日听松声
闻说佳人此坠楼|青山长在水长流|明珠已与珊瑚碎|尚有香魂夜出游
青山数里一溪横|片片花边舞燕轻|耕遍水田新雨足|晴天晓色柳风清
西过泸洲是纳溪|锦江还在纳溪西|此去家乡五十里|青山朝暮对猿啼
使君为政杂风骚|绕郡青山照彩毫|不是赋成相倡和|那须更署范功曹
先生宴坐西湖曲|水上青山削寒玉|日光浮动山影来|酿作一壶春酒绿
小似武夷深更幽|地盘九曲一溪流|诛茆结屋虽成左|赢得青山自在游
鉴湖别岛对青山|山下菰蒲猎猎寒|最是晓烟收未尽|舂锄闲立景尤宽
日暮休凭斗鸭阑|落霞飞去水漫漫|秋光都在重屏里|东面青山是马鞍
巴陵城头白鹤回|巴陵城下洞庭开|湖面青山隔帘槛|暖风吹送酒香来
老树横溪稳作桥|故人惯饮不须招|白纶巾上青山好|日遣松风绿酒瓢
石址犹存旧将台|青山如斗画中开|至今草木增颜色|知是先皇驻跸来
重到沙阳十二春|新罹兵火为伤神|欲论旧事无知者|只有青山是故人
风雨千林剑色分|中原吾党渐离群|莫言天上无推毂|总向青山领白云
叠阜晴冈间碧漪|势如盘谷转逶迤|游人莫道青山远|四顾葱葱亦得奇
馀庆重重见老莱|斑衣华发映春罍|青山门巷时时扫|待领天边紫诰回
片石长松时下有|青山绿水觉来无|姚黄赏尽东归去|六六峰前会酒徒
青山海涌石巑岏|楼上清秋笠泽寒|欲挟灵威丈人去|金庭玉霤醉中看
望中白鸟入空无|一带青山似画图|宿雨初醒云半敛|垂杨微困水平铺
几度相思入梦频|镜中金翠李夫人|暂时会面终相异|白水青山空复春
青山缭绕树横斜|中有柴桑令尹家|白发几回能载酒|春风何处不看花
青山一路绕青溪|别墅分明似瀼西|何日杖藜寻北阮|手摩新竹更留题
门外青山翠作堆|好怀能为故人开|浮杯不渡清淮水|却过西轩看竹来
卧驾驴车入博州|青山淡淡夕阳愁|翻思故国今何在|枉抱忠肝似马周
卢溪溪水接宣风|四面青山图画中|尽日苦吟吟不足|始知才尽景无穷
槎牙鸟道没人烟|狼虎交横马不前|回首青山藏白蹠|万州城下草连天
水满西湖长芰荷|白鸥泛泛浴轻波|屋头杨柳深深碧|门外青山苒苒多
花县幕中留惠爱|银台初近御炉香|又承宠命超迁去|马首青山望太行
世事从来满则亏|十分何似八分时|青山作计常千古|只露岩前月半规
埋骨青山足古今|北邙深锁暮云平|夜台长寄千秋烈|子燕何须吊王京
冠无獬豸带无鱼|鹤步芹宫足自如|一片青山满船月|不妨读尽晦翁书
日脚青山晚半藏|水遥天远岸无厢|云边一叶来何处|认是宣州出浦航
两岸青山一水明|溶溶天上客舟轻|行人千载谁相望|谩扫幽岩记姓名
爱酒狂生老未逢|十年踪迹滞吴淞|归来乡党都非旧|不及青山向我浓
四顾青山数亩馀|岂无闲地可耕锄|有人肯办入山苦|满谷桑麻绕舍蔬
万丈青山插碧天|真人炼药石依然|功成自此飞升去|屈指人间八百年
高台千尺俯江干|达观宁论眼界宽|但见青山围远水|不知何处是长安
竹杖随身任我移|袈裟搭在矮松枝|青山处处容吾住|欲著茆檐便不宜
楚江秋净水沄沄|江上青山多白云|手把苹花却惆怅|无人作伴赛湘君
一掬乡心寒似月|半生行迹过于云|春风满担诗千首|是处青山留得君
雨馀溪涨急机舂|缘岸人家柳弄风|路转源深行步缓|青山映水野桃红
万竿新竹傍檐牙|八面青山一带遮|斩却当门三四个|隔云峰影露莲花
楚江送客暮帆开|眼底何人识异材|后夜月明潮又满|青山空绕雨华台
江花江柳送船开|燕语莺歌唤客回|旧屋归来春未晚|青山如玉水如苔
鱼锁生衣门不开|玉筐金月共尘埃|青山石妇千年望|雷雨曾知来不来
老翁居处不胜幽|无数青山在屋头|客至便分云半席|坐看落日大江流
烛冷尘消过上元|晴明风日柳初繁|偷闲偶到西城陌|喜见青山似故园
剡曲青山历几重|曹娥江上夹芙蓉|荒碑寥落千年事|更有何人问蔡邕
鹿门高卧寂无哗|户外青山郭外斜|妇解绣花君解画|玉窗闲坐斗新茶
云外青山树外楼|雪花飞缀景偏幽|奚奴款段闲游客|恨杀朱帘不上钩
百里青山数曲溪|茂林修竹此高栖|相寻似访壶中景|他日重来路不迷
今日青山始是归|为君三过着麻衣|可怜稚女随人哭|问着阿㜑浑未知
湖边多少游湖者|半在断桥烟雨间|尽逐春风看歌舞|几人著眼到青山
与君共饱桑门饭|愧我曾非莲社人|若问生公讲堂事|青山门外自横陈
青山如画水如蓝|自笑平生性僻耽|尊酒留连妨逸兴|不能一到侍中庵
几人富贵不能闲|夜运牙筹日跨鞍|役役一生忙里过|不知屋上有青山
积善桥东旧宅间|独随阿母住青山|鹿车奉引行春去|多在云松九琐间
雁荡秋深玉柱寒|老夫曾此驻征鞍|开图一见青山色|犹似当时马上看
面面青山尽有情|回看如送复如迎|九峰更欲私相语|忍不婆娑藤下行
一湖绿水当窗净|百里青山卷箔开|只恐夕阳催客去|不嫌幽鸟趁人来
猿鹤忘机不计年|芭蕉晴绿半平檐|青山似与身相入|尽日无人自下帘
白发相逢得几回|离亭苦劝送行杯|元龙不识求田意|徒使青山笑往来
是处青山可炼丹|问君拔宅向何山|纵令儿女恩情重|鸡犬何心不肯还
万叠青山百道泉|一蓑烟雨老先天|如何尚有英雄气|暗著皇王帝伯篇
羊肠世路只轮车|未老先衰半白须|欲买青山早归去|烦君算我有钱无
青山横陈水萦浦|饥鸿高超渔设罟|中有幽人坐环堵|晚风吹断芦花舞
百年看似暂时间|头白求官亦未闲|独有龙门韦谏议|三徵不起恋青山
日长渐有简编乐|春半已将樱笋来|无数青山相慰藉|有时明月共裴徊
渔郎何处问迷津|流水桃花小洞春|当日避秦人不见|青山曾见避秦人
年少曾窥宝笈文|青山长礼紫阳君|洞门尽日无烟火|自扫松花吸白云
省墓归来二载馀|青山绿水复相娱|两乡故旧皆青眼|何处人烟不可居
我有一丛篱下花|黄金满眼无人拾|夜看璇玑度玉衡|猿啼雨外青山湿
偃柏垂萝古洞春|上人飞锡此何因|非关福地寻仙侣|自向青山认法身
江上花催问礼人|鄱阳莺报越乡春|谁怜此别悲欢异|万里青山送逐臣
还是江东赖布衣|芒鞋竹杖款荆扉|于今参得茅家诀|不向青山问所归
万古乾坤万古山|山前万古月光寒|人生几度能看月|常被青山与月看
茫茫野水浸篱根|无数青山接远村|三月懒游花下路|一家深闭雨中门
儒衣僧帽道人鞋|天下青山骨可埋|若说向时豪杰处|五陵鞍马洛阳街
蒹葭霜落水无埃|野艇维堤晚未开|为爱青山不归去|桥头遮莫大夫来
天宝胡尘暗两京|祸从妃子笑中生|玉环两字真堪恨|好与青山别改名
犊饱眠云倦不行|平沙过雨草初荣|玉堂亦有归耕志|牛背青山一笛横
青山绕郭水穿城|草绿天南万里情|几度寄书书不到|东风吹泪欲沾缨
官身宁为倦知还|自忆青山对白间|有月有风俱是客|爱诗爱酒可能闲
地尽天空阁自孤|浮云一半绕檐隅|不知收入青山色|小减徐家破镜无
重叠青山足浩观|水深波渺借幽蟠|秋声一夜不得住|摇荡九天孤月寒
六月官船发潞阳|水村烟树共微茫|天门忽已如天上|秪见青山一带长
门枕青山户傍溪|青山流水助凄凄|双亲既远神何在|对此追思独怨啼
去去归程溯急流|打头风起又维舟|不因采石千罂酒|𨚗解青山万古愁
十载浮云几变更|归来钟阜碧嶙峋|早知山色无今古|只与青山作主人
前驱驷马出青山|鸣佩初随鹓鹭班|赋就长杨曾谏猎|汉廷簪笏侍龙颜
小泊稽庄月正弦|庄官惊问是何船|今朝哨马湾头出|正在青山大路边
今日送君归日东|便成永别恨难穷|海邦万里波涛隔|不似青山有路通
一别青山谢薜萝|故人今夜隔关河|客中无限相思泪|才到思君泪更多
长与青山作比邻|溪光云影自相亲|楼头片月分明在|谁是当年指月人
汩汩尘埃阅岁华|青山相见认空花|清淮风月元无价|凭仗诗翁为我赊
七十二峰云外重|削成片片似芙蓉|山灵自爱多标格|容与青山碧汉中
青山环绕如盘谷|中有清幽佛子家|人昔共来今不见|数行老泪湿烟霞
是处烟岚挂齿否|懒将时事罥心神|青山也许人酬价|学得云闲是主人
松花频饮饮中仙|半带微酣不醉眠|两腋清风箕踞坐|还将白眼望青山
雨洒江声风又吹|扁舟正与睡相宜|无端戍鼓催前去|别却青山向晓时
竹西桑柘暮鸦盘|特地霜风满倦颜|不用使君相料理|都缘尘土少青山
日暮空林野鸟歌|新坟古冢满山阿|不知白骨埋多少|依旧青山四面多
杨柳人家燕子飞|绿浓缘径觅红稀|多年不踏乡关路|最喜青山待我归
玉楼倾倒粉墙空|重叠青山绕故宫|武帝去来罗袖尽|野花黄蝶领春风
闾史无书乐府残|感时怀古泪汍澜|出门一笑浮云散|惟有青山不厌看
一溪盘曲到阶除|四面青山画不如|修竹罩门梅夹路|诗人居处野人居
潮去潮来朝复暮|花开花落雨兼风|由来万化皆消长|惟有青山今古同
十年跋足走风尘|到处青山是主宾|武姥岩前前夜月|多情何事苦随人
涧松岩石荫秋萝|贪看青山寺寺过|归鸟数行西日外|树烟横碧晚钟多
昔岁攀游景物同|药炉今在鹤归空|青山满眼泪堪碧|绛帐无人花自红
只对青山不著书|江门老子亦依稀|声声色色原无两|枉判低昂费指挥
叠叠青山相送迎|绕溪幽树万蜩鸣|我来场屋无声字|也在神仙洞里行
一片轻飞岭上分|当时犹自惜离群|飞来飞去秋风里|今日青山无片云
十里青山接郡城|危楼四望眼添明|海冥天阔乡心切|更听飞飞鸿雁声
慧性当从宿植来|一期生事眼中埃|青山未必皆投老|趁取昙花及早开
天畔青山白玉楼|何年波上七星浮|仙都拟即同君赋|乘兴还能跨玉虬
湖绕青山候客归|暖风堪着芰荷衣|水中鸥鸟今无数|知傍闲人不肯飞
青山跬步去无由|唯有登临可散忧|浮世只知轩冕乐|几人能得少时休
雨净关河不受尘|一时吟眺薄秋旻|树头黄屋如看画|马首青山欲近人
滚滚江流动地来|重重楼阁任天开|行当草罢平边诏|乞取青山作钓台
门外青山是我山|手携筇杖只今还|岩花落尽莺啼懒|纸帐孤灯梦亦闲
孤猿锁槛岁年深|放出城南百丈林|绿水任从联臂饮|青山不用断肠吟
红塔寺前千顷稻|青山门外百家村|年丰米贱无公事|不惜时来倒一樽
爱此长堤夹树行|北来乡土倍关情|青山白水浑相似|只欠提壶布谷声
江左名流共往还|白楼何许只青山|不须商略闲今古|物换星移俯仰间
屋畔青山是近邻|门前流水隔红尘|莫言地僻轮蹄少|时有催诗索画人
楼迥云随画栱飞|卷帘又映雪晴时|千林冻解阴霾扫|放出青山分外奇
镜里青山画不如|临溪日日望郎书|数间茅屋住近水|十个松舟时打鱼
市朝自有武陵趣|一息无心一息闲|得意不须登华岳|樽前卷石亦青山
结宇蕉阴桐径边|浮名无用世间传|高情剩有闲中趣|写出青山不卖钱
马当之西绝险处|青山独出无四邻|且系画船枫树下|行人去赛小姑神
锦羽相呼暮沙曲|波上双声戛哀玉|霞明川静极望中|一时飞灭青山绿
阿朓青山自一村|州民岁岁与招魂|六朝陵墓今安在|只有诗仙月下坟
绿树青山一揭蓬|水晴烟断岸西东|月来竹院无人过|闲扫松花对午风
青山依旧锁溪台|前度游人去不回|赖是山人无诉牒|有人真本卖山来
披云佳处对青山|何必登高纵远观|岩谷幽深无限景|可怜多是等闲看
世间鱼鸟各飞沉|茅屋青山无古今|毕竟替他愁不得|几人虚费一生心
十年戎马不离鞍|沙漠长城万里寒|今日归来浑未老|青山还许白头看
青山陇麦与人齐|莓子花开谢豹啼|牛背牧儿心最乐|缓吹桐角过前溪
镜中白发星星变|江上青山日日闲|尽向镜中忧白发|谁来江上看青山
四面青山拥翠微|楼台相向辟天扉|夜阑每作游仙梦|月满琼田万鹤飞
春来未听杜鹃啼|但见青山花满枝|俗礼不违聊上冢|他乡寒食叹年时
青山绿树杳难分|忽断中间是白云|欲买一椽深处住|不教名姓向人闻
青山如龙云气深|玉阶凉露滴秋林|司马将军白纻曲|五枝花里付鸣琴
章江二月寒未了|江中波浪连昏晓|筱帘高捲万家春|归鸿影里青山小
青山古木隐禅扃|一炷清香数卷经|却笑担囊南北客|强寻言语学无生
今日重来坐暖霞|故人笑谓老年华|劫空别有壶春在|云对青山兴莫涯
书签药裹客窗间|一月吟成病里闲|日日相看好颜色|人情谁得似青山
青山如画水如烟|日落空江月未圆|东望故园知不远|白云只隔秣陵天
土屋无风尚不关|屋前遥见两青山|瓦盆盛酒茆铺席|何日柴门望月还
山中好景年年在|人事多端日日新|不向青山生恋著|祇缘身世总非真
落日斜明挂树瓢|下方城郭去人遥|青山过雨僧深定|门外云封独木桥
地近觚棱云气间|蕊珠宫殿压青山|云根尽处天风急|疑是人间有广寒
盘古青山似画图|新栽松柏近何如|几时同向云林住|相伴春秋洒饭盂
大家齐力𣃁孱颜|耳听田歌手莫闲|各愿种成千百索|豆萁禾穗满青山
平昔追随骨海心|暮年粥饭并丛林|朅来万事撩人笑|此去青山为我深
溪深一股渌浮浮|桥断人归拿小舟|烟淡云黄来暝色|青山数叠不遮愁
岚翠霏霏湿涧萝|青山应喜我来过|莫教杜宇催春去|花落东风已自多
几曲青山一亩宫|前村惟有小溪通|鸡鸣鸟宿知昏旦|水碓无人自在舂
入峡长思出峡行|出来却忆峡中清|一江碧水供诗砚|两岸青山作砚屏
青山自是栖黄发|白日虚传步赤霄|老我数椽秋色里|便同高宴会虹桥
青山白社梦归时|可但前身是画师|记得西陵烟雨后|最堪图取大苏诗
小堂草草屋三间|暇日徜徉养寿闲|揭榜如山还自笑|何人不老似青山
皋比坐拥画堂春|日日青山看白云|海岳天高归未得|鹧鸪声断思缤纷
墨妙销沈万丈光|人间流落句文香|青山不管兴亡事|暖翠浮烟竟日长
湖边多少游湖者|半在断桥烟雨间|尽逐东风看歌舞|几人著眼到青山
暖日轻风过马头|石矶重叠锁江流|两朝不见青山面|惊喜层峰迓客舟
门外青山如屋里|嘈嘈虚枕纳溪声|怪来诗思清人骨|欲化西园蝶未成
四面青山作近邻|松阴茅屋静无尘|萧然有客推窗坐|谁识闲人是道人
寒泉漍漍石池深|竹屋松窗称野心|三月青山花正好|一帘红日酒初斟
来谁具眼识行藏|归去青山策颇良|多少京师夸不尽|圣君贤相在虞唐
残经挂角日来游|邃谷青山处处幽|积雨草肥黄犊饱|吾伊声里一晴鸠
为客时多不解愁|亦逢佳节强登楼|酒阑自摘茱萸望|何处青山是越州
四壁青山翠打围|诗人坐久澹忘归|桥边荷芰攲头立|水底蜻蜓仰面飞
宝篆香消梦乍回|好怀聊为晚凉开|珠帘半捲春如海|无数青山入座来
荒墟忽见翠成堆|错认青山入眼来|元是松林如此好|不妨归去更勤栽
青山白骨埋何处|烧得丹霞舍利无|同付地炉煨榾柮|好风为我借吹嘘
石城依旧青山绕|城下寒潮自往回|记得秦淮泊舟处|雁声啼向月中来
野水青山非昔祠|奠觞那复计醇醨|抛梁有咏谁其续|除却灵均世不知
青山如马复如龙|沧海东来第几重|不是狂奴轻万乘|世间谁不受牢笼
乌衣更无王谢宅|青山好在仲宣楼|南堂明月无人管|清簟疏帘夜夜秋
古庙残碑野水村|行人回首暗消魂|遥天何许孤云没|不尽青山万马奔
一曲君王赐鉴湖|苍生能起谢公无|云门寺口青山色|忆对金陵旧酒徒
秋风吹日上禅关|路入松花第一弯|只愿四时烟雾少|满城楼阁见青山
行尽江东又复西|连天汀草淡烟迷|回头怅望家何处|云外青山一抹低
尖头屋子不嫌低|上有青山下有池|一阵东风拂松响|恰如蓬底雨来时
偶来云外见青山|有感人闲两触蛮|谁识禅心夜来雨|西风唤起喜中叹
濛濛细雨湿春风|家在青山啼鸟中|有酒可杯书可读|何须门外问穷通
寂历青山静赏机|野情那似宦情微|抱琴欲渡湘江去|云暗苍梧雨欲飞
天涯方叹异乡身|云别青山马踏尘|欲问孤鸿向何处|依依还似北归人
两岸青山插剑铓|一湾碧水引流长|荡桨却过深蔚处|栖禽飞起一双双
考亭已近素怀开|不负篮舆千里来|明日青山归兴好|草堂应念远人回
浦口来寻旧路岐|柴门过午未开时|青山十里花围断|不许游人折半枝
公暇来乘半日闲|却将游劵负青山|剡溪自熟君家例|莫怪中途冒雨还
不对青山不著书|出于机也入于机|曾似有无双遣却|夜深乌鹊绕南飞
登登不尽青山路|瑟瑟松风到处闻|飞鸟自来人自去|马蹄蹴碎万重云
滕玉兰宫化彩云|珠襦金鼎国西坟|青山机发黄泉闭|白鹤苍生不忍闻
世上身名孰是非|维舟日日钓鱼矶|长江天阔不知处|夏口青山人夜归
几年持节道途间|骢马遥遥意气闲|况有青山随处好|料来诗思未应阑
我病在床身欲飞|棋锋何日赌神机|想应近日翻经后|只有青山到竹扉
青山坐对幽人老|依旧春风绿庭草|骑鲸一去不再来|愁看落花曾未埽
经纶事重国恩深|心忆青山未许寻|忽见石田新画障|一时高兴满云林
醉卧茅堂不闭关|觉来开眼见青山|松花落处宿猿在|麋鹿群群林际还
久客还家白发新|龙钟赢得是间身|今朝偶向溪边坐|惟有青山识旧人
绿玉仙人截海过|石梁千尺驾鼋鼍|相逢赠我金光草|处处青山愁薜萝
青山楼阁楚江东|身在苍茫晚色中|故国自遥难望见|不关春树雨溟蒙
深夜焚香阅故编|热肠馀燄付群贤|乘时泼墨成淋雨|也较青山种白莲
远树微波黯不分|阖闾城畔寄孤云|春来尽有还乡梦|除却青山便是君
是处青山好结庐|杜陵每爱野人居|白云不作苍生雨|长向林中伴读书
岁岁来寻罨画春|看山弄水意长新|不知流水今何处|只有青山是故人
暮云飞尽海门开|越客扁舟万里回|一片青山涛浪里|不知帆过子陵台
醉踏青山忆旧游|两年流落古杭州|梦随云影忽东去|石上藓花无限秋
偃蹇支离不耐秋|摇风洒雨几时休|转身便是青山顶|又有悬厓在上头
我向青山学懒慵|君还古寺振高踪|他年法雨诸天集|惊起潭中久卧龙
吟屋青山万垒间|割来风月少陵坛|可怜云树相望地|今作江东渭北看
青山不入俗士眼|谁肯著楼招唤渠|径草不锄花又老|一帘新雨了残书
江上青山锦树明|归舟如在画图行|十年两奉天恩去|彩笔题诗一路清
水上柴扉闭不开|苍山羔雁九天来|玉京已有神仙籍|莫怪青山唤不回
来日红桃尚有花|青桃如弹过栖霞|无端马首还东去|直看青山到海涯
身后身前总杳然|青山何便是前缘|但知溪上能消酒|肯信花开又一年
宅前宅后好青山|零落重门半掩关|玉貌久归天上去|宫词百首落人间
剑去池空一水寒|游人来此凭栏干|世间万事消息尽|只有青山好静观
青山隐隐望长溪|独墩无伴只孤栖|草堂不见娄罗汉|金鸡不向五更啼
君王六乘代来初|云从飞龙水送鱼|敢谓老臣耽暇佚|青山种树要全书
因看木槿落花稀|更惜年光似鸟飞|斗酒黄鸡堪共乐|青山无恙故人非
隔岸青山拱墓门|鹃啼狐舞欲消魂|邻人时见长蛇护|千载山灵念旧恩
面面青山悦客情|扶筇到处有云生|归来瀹茗陪僧话|百尺乔松莺数声
时人近日多轻士|造物从来亦忌名|只有青山无世态|与君一见若平生
出门随意得青山|云树秋高满目斑|一醉一醒堪潦倒|不须身挂利名间
青山一发海中央|岛雾昏昏拍岸黄|过客不堪肠断处|尉陀城下水如汤
咫尺青山晓未分|旋开还吐尚纷纷|烟云变态有如此|安得斯奇付大文
先生自是醉乡侯|傲睨乾坤隘九州|万古青山埋不得|生前只合葬糟丘
前日浮云飞出山|山前为雨不曾还|云收雨散无消息|何似青山一碧闲
游子思亲无奈何|青山回首白云多|虽云学问瞻淇澳|终念劬劳废蓼莪
编茅为屋竹为椽|屋上青山屋下泉|半掩柴门人不见|老牛将犊伴篱眠
今昔总无悲与喜|浮云万事谅能谙|肯将万里乌蒙意|来醉青山活水南
万曲寒流汇碧湾|千家烟雨闭柴关|来愁乌帽生人闷|到喜青山对客闲
老去收身百战场|厌闻鼓吹奏西凉|凭君剩把珠帘卷|要与青山共此觞
饱玩青山性所耽|晚从平远寄茅庵|年来苦被前村隔|又拟移家更向南
绿水青山茂苑西|荷花开满越来溪|渔郎荡桨湾头去|五月深林谢豹啼
愁边绿水疑添远|客里青山似倍长|日日飞心总归去|不如身到郁金房
淡河斜浸月光浮|看尽青山更倚楼|残烛怕寒元夕夜|小栏花影伴人愁
江长月散夜流闲|无限波光去不还|却寄愁心归白水|莫嫌孤缆滞青山
青山缭绕霞为岛|绿水萦流玉作楹|龙骑虹旌云不断|乘风一夜下飞琼
已闻赞县清如水|廨宇萧条日掩关|简牍劳勤莲幕下|未应拄笏对青山
青山绕屋蓝光重|流水冲阶碧藓滋|独坐午窗谁晤语|鹧鸪声里竹阴移
瘴塞蛮江入洞流|人家多在竹棚头|青山海上无城郭|唯见松牌出象州
半幅蒲帆九里汀|石湖秋水接天青|舟人指点蘼芜外|一带青山是洞庭
襟颜何处不曾开|世短情多白发催|一曲高歌还自听|青山笑覆白云杯
旌旆腾辉鼓吹雄|青山尽属彩云红|群黎奔走矜奇遇|满路讴歌日正中
新种芸香屋数椽|青山绿水映华颠|欲知自下升高处|人十能之已必千
疏篱茅屋傍青山|竹映梅花雪未残|安得吴绫裁八尺|倩人移入画图看
铁作根株玉作神|耻随桃李混芳尘|一从移植青山侧|野水疏篱自在春
洞箫吹彻大江风|回首曹刘事业空|赤壁仙翁竟何处|青山依旧月明中
石屋曾楼马鬣封|青山无恙绣芙容|每思小筑长干寺|日夜幽明三百钟
布袍褴褛化风埃|是处青山骨可埋|三笑家风□时了|我师容易去还来
青山吞吐古今月|绿树低昂朝暮风|万事有为应有尽|此身无我自无穷
一片荒台万古尊|青山如立水如奔|登临未尽孤舟兴|霭落烟横日已昏
乱峰幽石绕周回|竹阁萧然对涧开|不与青山有缘者|谁能著屐此中来
无多茅屋沧波远|一半青山竹树遮|宛似吾乡荒寂地|直疑割我白鸥沙
柳条破眼已堪攀|鹭下城隅水一湾|后日重来寒食近|杏花林外见青山
把袂相欢意最浓|十年言笑得朋从|怜君节操曾无易|只是青山一树松
家住青山若个边|白云无路树参天|读书声里萝窗午|风散烹茶一缕烟
梦笔山前君别我|下沙桥上我思君|黄昏更过西阳岭|满目青山与白云
一梦迎銮已十年|再来心迹总依然|疏帘复对青山捲|谁信看山独有缘
殊音异服不相亲|独倚荒城泪满巾|秪有青山淡相对|似怜我是此乡人
老病无堪合退休|伊川久巳得菟裘|如今又上长安道|好被青山笑白头
欲买青山未有钱|每逢佳处但垂涎|一庵所占无多地|赊我盘中数亩田
九江一月又吴东|千里青山半日风|昨晚看潮亭子上|一尊白酒与君同
西风木落晓猿惊|一水东流日夜声|两岸青山看不尽|扁舟又过楚王城
起看重雾白漫漫|略见春风在树间|傍水出篱犹未快|淡烟微雨又青山
青山不断势蜿蜒|上有雷公屋数椽|一片黑云初起处|北风吹雨作丰年
剑去池空水自寒|游人到此凭栏杆|年来自是销磨尽|只有青山好静看
满眼青山倦应酬|小亭回护颇知休|撚髯索句空归去|疑在飞来峰上头
江色浮空四望遥|青山斜倚木兰桡|何人共击中流楫|散发回看大海潮
白鹤飞来牵我衣|东风吹我下渔矶|当年祇为青山误|直草君王一诏归
青山常对我轩窗|更有澄江作小堂|今日尘埃无自奈|且乘凉雨卧行床
青山如黛草萋萋|古寺残钟隔远溪|客散长亭天色晚|两行烟柳灞桥西
十载青山几战尘|还家何处访情亲|儿时巷陌今难认|却问新移来住人
有弟书来唤我归|客情偏觉雨声知|恰当浊浪粘空际|正是青山到梦时
寄将一幅剡溪藤|江面青山画几层|笔到断厓泉落处|石边添个看云僧
江上青山满谪居|还家莫恋武昌鱼|君王日下求贤诏|忆尔还开谏猎书
天教尘世换规模|万象忧愁心未孚|一夜苍松须白尽|青山顿觉老头颅
尽日奔忙半日闲|羞将尘眼对青山|山头似有栖云室|欲向山灵借半间
早禾渡头不相遇|青山岩前还独归|想见它山逐狐兔|苍鹰掠地马如飞
雨洗春容淡有姿|柳丝花雾共参差|人家住在青山曲|无事朝来睡起迟
青山曲折锁瑶扉|俗客频劳揽芝衣|更看临流轻指顾|翠蛟化作玉龙飞
叔夜青山肯长往|不应石髓化山坚|君会箨龙才小发|恐君心未老伊川
微茫烟溆见人家|四合青山雨遍遮|画出江乡二三月|河豚安得配芦芽
万仞潮头溅客衣|布帆无恙雪中飞|推篷面面青山色|已到严陵白石矶
维扬江上片帆开|沙净云闲露碧苔|万顷无尘浑似镜|青山一带逐人来
数曲清溪山抱回|青山高处醉筵开|忽然鼓笛太平调|便是洞庭闻乐来
驾鹤骖鸾自古闻|策名仙籍是真君|天边旧迹无寻处|满目青山空白云
雾为襟袖玉为冠|委佩低簪彩仗闲|上界真人足官府|不如归去旧青山
四十男儿报主身|时艰安得避风尘|功成自有抽簪日|且借青山与故人
角巾一笑有真意|云物相看水石间|要得平生二三友|天应留取卧青山
青山一望瑞烟收|松自苍苍水自流|人在暖堂进春酒|不知何处觅浮丘
青山四合绕天津|风景依然似洛滨|江左于今成乐土|新亭垂泪亦无人
绕屋青山绿树稠|春来啼鸟自啁啾|回来登览知何似|几度临风慨昔游
寺门深闭对青山|何处浮杯更未还|万壑千峰人不见|满林霜叶磬声闲
望望王城十二门|青山行尽入红尘|近来富贵皆天与|到处应多问命人
书来闻尔注离骚|海上青山对浊醑|织畚纬萧贫亦得|不妨长啸白云高
谁道蛮州异故园|夏来草木亦苍然|扶疏绕屋平生句|有愧青山啼杜鹃
试论心事一开颜|万事如今只等闲|病起朝朝相唤去|海城西北尽青山
青山中有一道士|独卧烟霞昼掩扉|踏雪叩关知意重|拥炉相与话真机
嵩峰欲赋客徘徊|野菊馀花石上开|何处青山不秋色|白云有意傍人来
皎皎冰盘莹百围|广寒宫殿见依稀|青山万叠浑如洗|浮翠光中一镜飞
夫命已从兵下殒|妾身宁向井中亡|何村千古青山地|应合更名节妇乡
出异归同禹与颜|未分黄阁与青山|事机爽忽秋毫上|聊验天心语默间
北辙南辕二十年|更无清梦到林泉|青山红树西风里|赢得披图一洒然
眼看白浪覆青山|谁信黄昏去复还|纵使百年终有尽|何须豪横诧吴蛮
青山忽送七闽秋|大海遥连百粤流|落日孤城风雨合|褰帷何处不堪愁
踏破芒鞋意自闲|青山无处不潺湲|西东两目连双径|闻说其中好闭关
青山绿树映波光|有客归来趁野航|柔橹数声歌一阕|知君应是和沧浪
叠嶂玲珑竦石空|谁开兰若碧云中|僧闲夜夜燃灯坐|遥见青山一滴红
马革功名瘴海秋|䲭夷身世水东流|千年一枕华胥梦|预买青山办乐丘
年少争名老可羞|青山绿水去来休|是非得失何须问|已是忘机伴白鸥
云满青山水满溪|百花如锦草萋萋|少陵诗思知多少|到处娇莺恰恰啼
杨柳青青河水浑|野桥茅店水边村|官船三日姑苏道|处处青山似故园
望湖亭外半青山|跨水修梁影亦寒|待伴痕边分草色|鹤惊碎玉啄阑干
谁轻朱绂爱青山|回首波波泯泯间|万籁无声天宇静|先生还似老夫闲
歌向沧浪独羡鱼|钓竿闲却意何如|磻溪梦里青山老|犹遇君王载后车
只对青山不著书|鸢飞鱼跃见天机|嗒然隐几吾忘我|梦觉人间是与非
岭海看山旅思空|归来还入画图中|平生惬性仍知己|只有青山处处同
生计年年问馆娃|虎头痴绝不思家|卖文才得钱千百|不买青山只买花
邻邻石齿漱溪沙|片片青山挂晚霞|鸟道一痕天半落|轻舆扶入紫藤花
尽日观鱼坐水边|悠然独酌望青山|樽前解下渊明帢|起就东奚濯腻颜
晚来江上鲤鱼风|十里青山一望中|自是欲归人意急|等闲付与济川功
崖悬百尺古|面削一屏开|晴日流丹草|春风长绿苔
枯杨临大堤|上有鸲鹆窠|春风几日至|会使绿阴多
山桃空屋里|转徙未还家|独有春风到|犹开满院花
炼丹朱明洞|寄迹飞来山|五百年前事|春风为解颜
林下扶藤杖|溪边整葛巾|春风莫相妒|不是折花人
下马久徘徊|林芳殊未开|春风真有意|须待主翁来
霜节亭亭直|凌云发采章|春风和煦日|亲见凤鸣阳
水净一匹练|山围六扇屏|春风才几日|药甲已先青
六经立人极|万古如星日|游居日以深|春风群芳茁
阊阖春风起|花开次第新|拂墙花树动|疑是弄珠人
诘曲小轩斜|酴醾一架遮|春风零落后|浑似雨天花
三友梅松竹|水石漱寒漪|岁晏盟如在|春风谓不迟
溪上有双桥|一一龙鳞石|白发倚春风|愧尔樵人色
草色回晴渚|禽声动晓原|春风自此去|几日到家园
海涌如来室|清凉即五台|春风山顶雪|飞度雁门来
春风的皪微|凝笑补之肥|大似廉仲宣|雅疑陈去非
百鸟共春风|相呼乐意同|不知缘底事|尔作白头翁
紫蕨长镵老|黄茅野烧晡|春风缘瑟缩|桃李自华敷
禊日休临水|春风合在山|山光无晓暮|为我独来还
白日依山尽|春风引思长|抱琴沽一醉|寻艳复寻香
刘阮辞世尘|桃花谁复主|无计𣨼春风|一夜零红雨
幽花不知姓|独绣楚江隈|宁为无人见|春风自剪裁
笑入草堂来|庭花喜开遍|春风吹我怀|如见草堂面
俯仰无穷乐|春风一草轩|此心还大舜|不见有流言
往事浑如梦|春风忽又新|浮生空白发|依旧一瞢人
大堤几百丈|春光聊骋望|老椿几千年|春风满堤上
春风频剪拂|蓓蕾未全开|更著黄昏月|孤山兴渐来
辨地要从苗|枝残叶后凋|春风收契券|锄柄亦抽条
咫尺东园乐|无如簿领何|春风连夜恶|闻道落花多
可怜白头翁|振羽一枯木|莫诉春风饥|早晚樱桃熟
春风暗杨柳|相见意何如|虽愧江淹笔|狂言为子书
莫谓移根远|开芳入汉宫|一枝何未放|知是待春风
霜凋雪剥馀|万卉生意动|梅花让群芳|回施春风供
纯去自忘牧|青蓑柳影中|不餐栏外草|知是几春风
彩帖隃麋湿|屠苏琥珀浓|夕阳犹腊日|午夜已春风
高枝拂翠幰|低枝垂绮筵|春风千万树|此树妾门前
触处是花开|孤高不受埃|春风别有意|时有暗香来
春日敞柴门|春风来小园|菜苗随意长|桔槔无时言
深藏岩谷里|初不要人知|苦是香难掩|春风得意吹
一派清河远|金枝玉叶新|春风袅袅煖|吹动座中人
烂枝空有色|飞羽本无情|独立春风里|如闻三两声
古树春风入|阳和力太迟|莫言生意尽|更引万年枝
寄语襄阳儿|莫唱铜鞮曲|春风吹泼醅|汉水年年绿
一阵春风起|依然故旧情|墙根霜下草|吾与汝更生
花蒂虽云弱|凝冰冻不飞|春风最相惜|吹上美人衣
北上京华去|名成几日归|春风折杨柳|离思两依依
尚想东屯诗|十九落岩壑|雨夜闻笙簧|春风化兰若
饷田分野饭|社酒倒山樽|茅舍无人守|春风自闭门
驿路柳新发|春风人远行|别怀拈未出|山阁语流莺
春风度山阁|凭轩望江路|帘动时有香|不见花开处
花外庾楼月|莺边吴宫柳|我欲问废兴|春风独无口
疑冢七十二|冢冢浑相似|春风草又青|斜日牛羊里
爱此幽人居|春风满庭户|指点辛夷花|忘却来时路
步屧春风里|有鹤时相从|逍遥溪上人|似是浮丘翁
世路竞棼逐|末学多支离|生意本无言|春风上绿枝
小雨湿春风|倦云遮落日|不若叫风来|吹云放山出
绿树春风晓|莺啼不暂停|纱窗小儿女|学得两三声
省识春风面|何因出镜中|暗香吹不断|掌上舞回风
河洛多尘事|江山半旧游|春风故人夜|又醉白苹洲
昔为郡下客|曾借水边居|秋水月为昼|春风花作庐
一花三百朵|含笑向春风|明年三月里|朵朵断肠红
人道此花贵|岂宜颜巷栽|春风情不世|红紫一般开
花落燕飞交|春风在柳梢|玉楼皆绣幕|高处莫安巢
岁酒劝屠苏|楚声山鹧鸪|春风入君意|千日不须臾
客愁看柳色|日日逐春深|荡漾春风起|谁知历乱心
一阵催花雨|高低飞落红|榆钱空万叠|买不住春风
山径度青波|石门迟白日|客到不披衣|春风理瑶瑟
试问故园菊|霜根今尚存|春风一披拂|生意满乾坤
桥下水长绿|桥头人自行|春风忽相过|时闻环佩声
江外芦芽老|城中柳絮飞|春风犹几日|谁与濯征衣
叶苦寒摧绿|花愁雪妒红|自知荣适晚|不敢恨春风
夜月闽杯浅|春风楚制轻|故乡空费梦|来此听溪声
扶桑南海木|绛露满花团|何必思姚魏|春风羡牡丹
莫羡檐前柳|春风独早归|阳和次第发|桃李更芳菲
古杨叶如绘|下拂清波浅|珍禽炫羽毛|采采春风染
荷叶罩芙蓉|员香映嫩红|佳人南陌上|翠盖立春风
无客长闭门|客来共心赏|去来亦何心|春风芭蕉长
草绿春风转|花浓夕照曛|翠华门外度|凤吹杳难闻
片石上嵯峨|春风覆薜萝|何人踏龙尾|白日撼灵鼍
玉砌绣青苔|花落香泥湿|下帘奏云和|春风复吹入
合殿恩中绝|容华落镜中|谁怜团扇妾|不敢怨春风
白白复黄黄|雌雄知几行|春风吹不乱|各自宿花房
临水送将归|春风折赠时|而今三丈树|元是手中枝
客中逢改岁|不解是何乡|时见悬门帖|春风动夜郎
木末有芙蓉|宛在水中沚|若向春风开|无人看桃李
欢似机中丝|织作相思树|侬似衣上花|春风吹不去
春风满庭除|琴瑟亦静好|瓮中有欢伯|相祝以偕老
宠极辞同辇|恩深弃后宫|自题秋扇后|不敢怨春风
春阳未出海|春风已到楼|忽闻啼鸟唤|忙整玉搔头
别僧虎溪渡|扶藜踏微月|一笑春风来|林花偶然发
托根游宴地|寒树亦花开|独在凄凉处|春风泪满腮
爱此春风吹|持竿坐溪畔|粼粼瀼西水|浮萍聚复散
城南好花树|不作看花行|恰好人来日|春风不放晴
濯濯柳枝齐|黄莺飞复栖|春风正浩荡|为君尽意啼
春风鉴池水|长年弄清晖|仙翁晚归来|子孙笑牵衣
蔟蔟琼瑶屑|花神点缀工|似知吟兴动|满面是春风
掩袂高台上|春风散绮罗|西陵望不见|明月照漳河
画鹢春风里|迢遥去若飞|那能寄相忆|不并子猷归
十年插柳枝|今与高树齐|垂条绿春风|上有流莺啼
荒阶惟鸟迹|白石亦青苔|起拨云书乱|春风陶一杯
素面凝香雪|孤根尚惹苔|春风有馀力|一一为愁开
莫诧溪头涩|烟峦处处新|春风吹不尽|时遇采茶人
一琴几上闲|数竹窗外碧|帘户阒无人|春风自吹入
东西横塘里|积叠昆岭玉|潜鳞知几何|还待春风触
徙倚亭栏外|何人共此杯|春风知我意|吹送小舟回
春风长乐地|春仗大明天|春酒皆千日|春枝即万年
秦声何处奏|花落玉尊前|无限佳人思|春风十二弦
二月春将半|农耕细雨中|花前轻薄子|醉倒笑春风
靡靡春风至|微微春露轻|可惜关山月|还成无用明
野岸多柔桑|春风长新绿|叶叶是罗纨|不同凡草木
妙德清凉地|春风驻岁华|茵陈三献酒|玉色绚晨霞
北府春风暖|南园午簟凉|行藏随所寓|独恨天茫茫
澹澹一痕月|疏疏数个花|春风也公道|先到野人家
得路山方尽|如归馆暂投|春风供笑傲|一醉岂人谋
缉茅春墅中|日夕乱峰绕|昨夜杏开花|春风吹碧草
习静天常见|居深路近通|阴阶垂叶露|空院长春风
青青洛城雨|北邙歌吹发|邺宫旧舞人|春风生白发
莺花愁不废|药石病难除|二仲劳相过|春风满敝庐
春风入绣帏|花气入罗衣|刺得鸳鸯枕|待郎几日归
丹脸横墙出|红妆拂地垂|春风多少意|尽入曲江枝
怅然高阁望|已掩东城关|春风偏送柳|夜景欲沈山
小阁凭阑望|春风叫纸鸢|杏花寒食雨|冷落卖饧天
杨垂空寄恨|草碧会添愁|祇有花无数|春风醉不休
我怀竟何事|春风日正迟|苍鸠自有伴|时时语花枝
花覆春风殿|炉薰上紫清|旧时香案吏|趺坐对烟明
阊阖春风起|蓬莱雪水消|相将折杨柳|争取最长条
夜雨翻龙箨|春风长凤梢|伫看清庙荐|美韵协笙匏
渡水复渡水|看花还看花|春风江上路|不觉到君家
飞雪带春风|裴回乱绕空|君看似花处|偏在洛阳东
一与西湖别|春风两度来|曾栖山寺里|日日待花开
画堂灯已灭|弹指向谁说|去住本寻常|春风扫残雪
春风有何情|旦暮来林园|不问桃李主|吹落红无言
晴日登临好|春风各望家|垂杨夹城路|客思逐杨花
古木列官道|春风老干柯|炎凉知几变|来往阅人多
岂有夭桃艳|淡然群卉中|全身是清白|那肯媚春风
当日桃花坞|多应效武陵|春风今寂寞|犹以旧名称
柳色惊心事|春风厌索居|方知一杯酒|犹胜百家书
桂阳去衡阳|道里端能几|倘许钓竿投|春风叩葭苇
水国神仙宅|吾今过此中|长桥千古月|不复怨春风
花开罢读书|相对一冬馀|香使春风暖|氤氲满太虚
一夜春风发|芳心不自持|侵晨携女伴|花下对弹棋
昔年君别妾|江上春风早|今日妾思君|秋庭生秋草
种蕙爱其花|种兰爱其叶|兰蕙本相依|春风莫私妾
虚心怀月明|劲节挺玉立|岂是外春风|春风无处入
君作梁园客|予登楚水台|春风河上柳|不寄一枝来
秖为花开处|偏令雪上梢|春风吹落尽|不见雪空巢
绿影竞扶疏|红姿相照灼|不学桃李花|乱向春风落
河畔多杨柳|追游尽狭斜|春风一回送|乱入莫愁家
幽亭枕溪流|春风敞华牖|喤喤闻笙镛|礼筵陈俎豆
喧喧桃李蹊|何妨笑幽草|但愿保天真|徐共春风老
庭花已结子|岩花犹弄色|谁令生处远|用尽春风力
寒溪祇数尺|炯炯涵晴空|寄目谁与论|翠荇牵春风
藓砌迎烟渚|花开忽满株|春风吹烂漫|如展蜀川图
酒力欺朝寒|潮红上妆面|桃李漫同时|输了春风半
旅魂惊塞北|归望断河西|春风若可寄|暂为绕兰闺
冷艳全欺雪|馀香乍入衣|春风且莫定|吹向玉阶飞
义居传九世|瑞物记三荆|何似同根竹|春风一死生
分行接绮树|倒影入清漪|不学御沟上|春风伤别离
东岗人不识|野寺在樵渔|落叶年年满|春风为扫除
秋月攀仙桂|春风看杏花|一朝欣得意|联步上京华
燕子绕林戏|啄将红杏飞|春风吹去缓|接著更衔归
西村一抹烟|柳弱小桃妍|要识春风处|先生拄杖前
东家复有春|墙上一枝新|未得春风吐|夭夭已笑人
茅墙数间屋|梨树一园枝|欲问春风早|其如客思迟
闲花淡心事|不作春风妍|野竹三五枝|引凉吹昼眠
幽谷居虽陋|春风道却尊|门墙桃李树|生意满乾坤
不用嗟摇落|春风在习家|天山三丈雪|犹作满篱花
枝北复枝南|明星□□□|不用怨春风|且作初开看
素笔写繁华|春风五色纱|顾尔维摩室|年年见此花
汉使通沙漠|胡人过渭桥|春风吹客恨|千里去迢迢
阿母西池上|春风碧雪多|一双花鸟使|也学画修蛾
层阴闭六合|万径无行踪|老翁不僵手|一丝繫春风
朝出襄阳城|花间识马声|春风夜来雨|池上縠纹生
夜半春风转|惊梅此水涯|吹开人不识|一一是心华
水白端阳色|梅红岭上花|春风迎度马|秋月候归槎
染根得灵药|无时不春风|倚阑与挂壁|相伴岁寒中
混沌太古色|江山烟雾中|草堂无俗客|日日来春风
翠竹春风动|雕梁紫燕飞|百花随意择|香露湿罗衣
千军金鼓震|十里羽仪趋|是我曾无事|春风鸟调雏
史君开小径|斜绕碧城隈|只欲通花县|春风几度来
东省堂前树|南阳宅里花|春风如往日|夜月向谁家
湖波绿如剪|美人照青眼|一夜愁正深|春风为吹浅
松鸣山欲浮|昨夜春风过|晓户启晴光|早莺啼一个
露委花团雪|夜寒香著枝|春风𣨼杨柳|祇是漫摇枝
依依柳色变|处处春风起|借问向盐池|何如游浐水
年少坐谈玄|钟山直北边|春风吹梦过|泪浥旧貂蝉
昨日喜春来|今朝惜春去|孤舟泛涟漪|春风仍处处
借问缘何事|年年带笑容|春风无可笑|止有笑衰翁
遥访青莲宇|相将白塔原|春风亦自动|争柰碧莎繁
不待春风遍|烟林独早开|浅红欺醉粉|肯信有江梅
山谷谁能绣|华堂得此名|春风无辙迹|红紫自敷荣
惠姿蔼春风|雅度悬秋月|月白更风清|万里开银阙
一别三十年|相逢不相识|骨肉为路人|春风泪沾臆
连札雁池来|春风锦字开|似看嵩少雪|把酒上平台
重英迷宿雨|巧笑聘春风|寿汝一卮酒|勿嫌肌太红
毫端看运斤|笔老木亦老|莫画春风枝|秋来厌枯槁
易觉春风老|偏知夏日长|四山新笋出|一涧野花香
旖旎浥芝兰|春风频命酒|诗句落云山|篇篇炙人口
罗帕覆春风|连鞍赐有功|蹄高骑得称|身出万军中
梅花今正发|折尽向南枝|相送河梁晚|春风动柳丝
一朵折春风|花浓意更浓|而今映花面|不似向时红
陌头杨柳枝|已被春风吹|妾心正断绝|君怀那得知
日暮上帘钩|春风压翠楼|忽闻宣召急|罗帕掩箜篌
暮雨娥皇庙|春风西子城|相思行不得|更听鹧鸪声
买舟渡江水|春风满双掬|浩歌天际流|琅然过山曲
去郡今千里|还家尚几程|春风杨柳色|相送石头城
春野依然在|春风依旧来|去年巢里燕|不见主人回
妾有罗衣裳|秦王在时作|为舞春风多|秋来不堪著
言采泮水芹|因登道山岸|斜日抱亭扉|春风集童冠
手折章台柳|眼盼梨园花|春风故相妒|先到阿侯家
无贽谒梅花|一诗我破戒|春风如打勘|具有案卷在
蠹根停雪水|花落钓人头|万里猿频断|春风亦似秋
手种千桃树|扶疏向日红|须教时雨露|岁岁领春风
即是春风尽|仍沾夜雨归|明朝更来此|兼恐落花稀
云入高原暗|春风吹客衣|经过孝子墓|封树我将归
戴胜飞晴野|凌澌下浊河|春风楼上望|谁见泪痕多
袅袅春风动|娟娟粉露香|相逢似相识|曾忆过潇湘
素质倚秋风|向人浑欲语|春风莫相笑|丹心自能许
阳和二三月|绿柳垂满地|春风吹暂开|望见南山际
朝下铜官去|暮向铜官归|春风被花恼|满山蝴蝶飞
昔人登此地|丘垄已前悲|今日又非昔|春风能几时
吾谋适不惬|云山道欲安|春风催鸟唤|迟日上阑干
粉黛何年没|春风土一抔|香魂幻蝴蝶|疑逐夜花来
白玉谁家郎|红粉何处女|秀色总堪怜|春风密相许
树色迎朝日|春风动酒旗|杏花村里过|无处觅金龟
策杖游洞天|石羊卧荒草|平起不载逢|几见春风老
染云为柳叶|剪水作梨花|不是春风巧|何缘有岁华
马上碧衣郎|春风锦带长|上林花万树|无处不飞香
松柏孤高处|春风更可寻|如君有贤配|昭德在碑阴
幽室锁妖艳|无人兰蕙芳|春风三十载|不尽罗衣香
晴指家山路|时询天井名|春风迎马首|投辖二生情
翠霞金缕衣|独立翳斜晖|无奈春风荡|吹人只欲飞
不独满池塘|梦中佳句香|春风有馀力|引上古城墙
无赖夭桃面|平明露井东|春风为开了|却拟笑春风
不惜荆山玉|装成素锦毬|春风解怜汝|抛掷与谁收
日向皇都永|冰从泰液融|八荒开寿域|万国转春风
颜色尤难近|馨香不易通|朱门金锁隔|空使怨春风
女郎盈大堤|罗袖翻全疋|春风易醉人|俱作桃花色
不是冲寒放|春风岂有香|众芳犹混沌|吐萼待三阳
全欺芳蕙晚|似妒寒梅疾|撩乱发青条|春风来几日
师每游兰渚|春风服尚凉|江流亦九曲|恐未可传觞
中峰上翠微|窗晓早霞飞|几引登山屐|春风踏雪归
竹树晚凄凄|天寒相傍栖|春风疏雨歇|飞上画楼啼
天地有生意|验之阳气回|所以霜雪中|春风先及梅
细柳垂秦苑|棠梨出汉宫|可怜寒食夜|空自怨春风
春风吹锦溪|秀色盘孤岛|花落满苍苔|莫遣家童扫
春愁怯春风|春衣仍重絮|有美忽相过|强拉看红雨
烛底裁词按玉箫|翠宫合唱取腔娇|梨花影护春风暖|不用香薰酒自消
尊香轻泛数枝菊|岂独春风一一回|自怜寒律穷途客|不恨飘零却恨开
珍珠密字写新愁|应怪萧郎爱远游|那识春风杨柳陌|行人亦悔觅封侯
彩凤摇摇下翠微|烟光漠漠遍芳枝|玉窗仙会何人见|唯有春风仔细知
门外游人拨不开|城阴小径点莓苔|疏枝淡蕊深深处|只有春风自往来
春风吹绿绿成阴|新有黄鹂度好音|我政卷书成坐睡|恍然疑是拂瑶琴
乱入花前共一枝|平分柳色较双眉|春风不耐罗衣薄|缓步归来听晓鹂
谁将玉笛按凉州|吹彻春风不下楼|若道声声都是恨|不知消得几多愁
游蜂掠尽粉丝黄|落蕊犹收蜜露香|待得春风几枝在|年来杀菽有飞霜
一念平常裂万差|觉斯民处贵无邪|古今错透长安路|狼藉春风一径花
羁情含蘖复含辛|泪眼看花只似尘|天遣春风领春色|不教分付与愁人
春风惜别霸陵川|多少长条似马鞭|谁道无情是花柳|赚人来去自年年
海阔淮深万里通|吟情浩荡逐春风|却寻斗水龙湫住|裁剪云烟字字工
断云无水去无踪|回望关山指顾中|何处寻君问消息|古田南路已春风
夜漏沉沉似岁长|小鬟贪睡懒添香|春风莫撼流苏帐|待妾分明梦一场
梅花过后杏花前|嫩蕊装成一盖圆|恼乱春风为渠了|幽香破睡有明年
劫火洞然俱坏了|随他去又不随他|春风吹转烧痕绿|楼阁依然有许多
槿菊丛丛绕水涯|深红浅紫映山家|平生不识春风面|篱落秋深各自花
夜深随月上纱窗|妆点西湖处士房|惊醒一床胡蝶梦|春风冷落淡无香
未教落素混冰池|且看轻黄缀雪枝|越使可因千里致|春风元自未曾知
夕阳一半落群峰|寒叶零霜野望空|阴谷忽然逢造化|小梅枝上见春风
三月尽是头白日|与春老别更依依|凭莺为向杨花道|绊惹春风莫放归
可意黄鹂唤得醒|日移山影正当庭|飞花忽趁春风过|点破苔痕一片青
天关洞渺春风深|未到穷幽未死心|一悟天开天外景|与君际夜只登临
金柅亭边柳拂城|春风系马酒家吟|尘埃满面无人识|却得黄鹂作赏音
正愁春去对春风|忽听莺啼碧树丛|无数飞花向帘幕|将愁尽入一声中
手扶日月归真主|泪洒乾坤望掖庭|身死愿为陵下草|春风常护万年青
揽辔春风入骏蹄|两堤烟柳护晴溪|黄莺自有留人意|相对残红不忍啼
细蕾初看柳麦肥|春风得得绕窗扉|道人方作玉溪梦|石坞竹桥风雪飞
日午微风且暮寒|春风冷峭雪乾残|碧毡帐下红炉畔|试为来尝一盏看
清和未至尚春风|花幕园林似锦红|细雨只教成子速|蕊飞彩蝶最多功
三子从容侍一亭|夜深灯火共谈经|因君却愧蒿庵意|曾许春风点瑟声
场屋声名四十年|五车书误一囊钱|老来山驿为监吏|相对春风但惘然
夜来睡美春风颠|朝望大梁花满烟|钱家东园好李树|堪可铺排无酒钱
茫茫白水环虚市|股引清渠绕梵宫|一夜春风入高柳|恍如身在海涛中
古今一理是纲常|范笔韩文妙发扬|公卧首阳原不死|春风岁岁蕨薇香
桃源只在镜湖中|影落清波十里红|自别西川海棠后|初将烂醉荅春风
耳边啼鸟唤不起|有人醉卧春风里|被花迷入梦魂中|却上烟霞弄瑶水
马卿作赋传西蜀|狗监从容奏上林|湖水坐连千里碧|春风空对百花深
酒满秦淮花满楼|春风吹动木兰舟|不知陌上千条柳|曾绾离人一片愁
梦入东南万里馀|阅人多处定何如|绿蓑又裹春风去|未必黄金换得渠
百幅吴冰千蕊雪|对吟终日不成诗|忆君同在孤山下|商略春风弄笔时
几点寒葩万斛香|晴云片片护幽芳|野人不识春风面|独照溪流写淡妆
草枯叶落四山童|万里长天一目空|数点寒梢著红蕊|人间惊喜见春风
京兆春风到柳枝|翠帘缥缈远山奇|梁鸿亦有齐眉乐|不要人间黛绿施
纤纤碧叶浅黄花|暗淡香飘物外家|培壅莫教摧露下|春风岁岁长灵芽
玛瑙遗基尚未斜|两京风物使人嗟|先皇月出曾游历|空见春风发落花
龙眠幻出摩诘句|想见落笔怀抱空|只有古今情不尽|渭城杨柳几春风
春风可是独嗔梅|不待飘零著雨催|我欲挽留无上策|戏拈落蕊荐芳醅
春风叁阁绣参差|狎客争陈璧月词|几度醉浓娇不起|景阳楼上晓钟时
鹅笙凤管奏春风|玉节金麾满太空|今日广成成后进|不知何事恋崆峒
一径落花春昼静|四邻嘉树绿阴繁|儿曹忘却怀乡意|浪说春风似故园
岁月飞腾不可回|红颜去尽老相催|自怜皱面无光彩|赖得春风为熨开
冻折池塘百草芽|断鸿低雪怨凝笳|晴窗一曲春风咏|开彻满山桃杏花
槎牙此老是枯松|衲破寒窗百病攻|赢得雪霜皮骨在|几看桃李谢春风
国香那藉彩毫工|千载猗兰曲未终|金石交情期岁晚|棘丛未实漫春风
贱妾霞宫母在堂|当年云鬓共苍苍|太平传得梨园谱|似说春风梦一场
仙去当年寻旧迹|传来此日尚名山|花开花落朝昏事|唯有春风岁岁闲
事到依人易策勋|合归收拾北山云|春风入手非闲用|种得梅花却寄君
江天日暖竹为舆|猎猎春风载此臞|凑入灞桥成一画|杨花吹雪糁吟须
苍厓突兀白云封|雨润金芝色更浓|采药刘郎何处去|桃花依旧笑春风
绿云妆罢下朱楼|闲向春风结伴游|携得楸枰连袂去|花间同赌玉搔头
小饮东山忆谢公|傲然携妓醉春风|即今桃李花间月|照入游人尊酒中
四海春风曲肱里|出入鼻端云一缕|不知案上清露珠|漏泄傅岩梦中雨
官家阅武向茅篱|供帐都亭看凯还|凤辇过门亲献寿|春风先已满人间
天意清和二月初|春风不动整如梳|陶潜宅外时无此|想更萧条不易居
嫌将金粉斗春风|独撷兰英向月中|但愿君王采香去|更无人到馆娃宫
有铭于鼎未为著|无忝所生方是存|筱下若人元不死|春风吹雨着寒根
两株桃杏映篱斜|妆点商山副使家|何事春风容不得|和莺吹折数枝花
回首春风逞少年|厌闻人说旧因缘|而今恨不逢班辈|说著儿时在眼前
孤亭影在乱花中|怅望无人此醉同|听尽暮钟犹独坐|水边襟袖起春风
翠纽圆匀绿线轻|著行排立弄新晴|更看三月春风里|散作飞花满凤城
桃李纷纷足艳阳|春风何意到枯桑|萧然白发丈人行|却作少年三伴郎
绕溪台榭据丘陵|试对春风日日登|苹藻凫鱼无旧恨|主人今是柳吴兴
东阁小诗书梦破|后堂残醉烛花明|春风客散茶香在|寂寞人间万古情
中原新尚女真黄|姚魏含羞怨夕阳|谁挽春风上机杼|又随番使过钱塘
城头曾筑小方台|四望长空万象恢|今日荒墟惟草色|春风依旧有情来
阮咸别曲四座愁|赖是春风不是秋|漫漫江行访兄弟|猿声几夜宿芦洲
莫向隋宫问六朝|琼枝玉蕊已烟消|只今惟有湖边柳|犹对春风学舞腰
洪州别驾久相违|骥足迟迟三月归|应被长干儿女笑|春风不试绣罗衣
不与春风落世间|万山明月雪漫漫|谷中更有人如玉|招隐不来清梦寒
舞袖何年化作云|玉箫声断凤离群|春风似惜泉宫恨|片片吹花落古坟
高情忽逐晓云空|喜见枝头一点红|秖恐好花俱有主|拟为词客伴春风
梓泽荒凉胜览空|平泉无树领春风|与君共老沧江曲|晚色寒声满钓篷
春风桃李费栽培|一度飘零一度开|惟有涧松偏耐冷|天公留作栋梁材
馆娃宫里柳摇摇|恰似春风舞细腰|今日更萦前日恨|送行何惜折长条
爱君襟度莹如冰|别久频瞻处士星|此日问奇仍载酒|春风沉醉子云亭
南国春时不似秋|春风肠断燕飞楼|凭君莫问空中字|一带联翩写去愁
食芹之美心独苦|不为家居頖水东|采采盈筐转无味|借君老面摺春风
谁擅梁园作赋才|只今枚叔在平台|春风好为传消息|恰是相如汉署来
春风欲转非容易|选取一枝作先使|试看欲发未发时|似与东君说心事
华屋共言清净想|长途还作去来缘|念君阴德有如此|何事春风却短年
茅花似雪复如茸|一望平原浅草中|尽日向人挥玉麈|知将何事语春风
万里春风柳一堤|长条折与记分携|客行却入故乡去|禹洞龙丘认旧题
万木千花冻未醒|东君无处觅归程|抬眸忽见春风面|的皪枝头数点青
束书旧隐棋岩下|惯碾春风傲北窗|唤起浮生尘土梦|赖君圭璧一双双
石瘦兰馨入骨寒|笔端往往带儒酸|河阳桃李春风满|此段烦君更画看
玉雪玲珑瘦影重|不同桃李媚春风|十分清致无人解|犹在旧家池馆中
万龙冈上古灵家|男乐耕耘女绩麻|客到大开萱草阁|春风时动紫荆花
内官妆束样能齐|宛洛春风信马蹄|共说放朝无一事|看花直到夹城西
腊雪穷途一月中|明朝老鬓又春风|遥知儿女团𪢮处|饮遍屠苏忆乃翁
泚露和烟晓未乾|多情独自倚栏干|春风为报真消息|不是江郎梦里看
江上春风酒一壶|南来拟共对鄱湖|夜深独听庐山雨|却放诗人赋小孤
姑苏台上鹿麇来|流水千年去不回|野草青青都是恨|春风不放百花开
春风相引与诗情|江上闲冲细雨行|最感横山山上塔|几回相送复相迎
梅与小桃相间栽|梅花应会斗寒开|春风最惬慈亲意|想得安舆暇日来
汉江一带碧流长|两岸春风起绿杨|借问胶船何处没|欲停兰棹祀昭王
浩荡春风入绣鞍|可怜东野一生寒|皇州花好无人管|不用新郎走马看
剥尽群芳独见梅|看花徐步踏莓苔|明朝又报春风到|写尽花前得意杯
寒瓶虚插一枝斜|留待春风放霁华|已信不冰方着水|可怜欲槁更开花
画图春风一面娇|难凭颜色驻轻绡|为君和泪编遗稿|留取千秋认小乔
鱼藻宫中淑景长|鸭头新水御池塘|奇花深院门门闭|总被春风漏泄香
我命梅花好与同|生来清苦雪霜中|易堂有历曾推算|才得春风运便通
百干相扶共一根|纷纷红蚁缀枝繁|春风不用歌行苇|但遣封培付子孙
春风吹断海山云|别夜寥寥绝四邻|月在石桥更无月|不知谁是月边人
每逢人静慵多歇|不计程行困即眠|上得篮舆未能去|春风敷水店门前
冰盘未荐含酸子|雪岭先看耐冻枝|应笑春风木芍药|丰肌弱骨要人医
拟欲过君非一日|哭妻值我买船东|人事好乖有如此|转头今忽两春风
遇物合人仰祖风|弊衣遗在一池中|秋风吹破春风补|不犯清波一线功
托根孤峻极尊崇|俯视群芳迥不同|到底谦恭隐君子|何曾仰面笑春风
谢却双凫友鹿麋|形容如鹤鬓如丝|春风不厌休官舍|吹绿门前五柳枝
酒壮千林如欲舞|诗豪万景不容骄|山中肯着如斯客|来听春风婆饼焦
荒寒茅屋是谁家|独木桥横小径斜|却是无人行到处|春风先已到梅花
金雁欹斜记昔年|轻笼慢撚最堪怜|四条弦索无端绝|一夕春风也飒然
母在堂前为父忧|特令儿子谒公侯|大人若肯行方便|一点春风在笔头
山深洲渚不胜寒|念尔羁孤客计难|尔自杖头夸满百|春风容易上长安
睡起闲窗日影斜|欲寻幽处一烹茶|芒鞋踏遍前村路|杨柳春风有几家
一曲春风踏踏歌|月光明似镜新磨|谁游碧落骑鸾凤|记姓蓝人是彩和
韩王宅里酒千垆|范帅园中花万株|行乐主人今已矣|春风还似旧时无
靖康诏令文章种|桐邑公侯国老家|种得人间桃李满|春风无地不开花
见说前村破雪开|我来雪影浸苍苔|平生不识春风面|却道春从花底来
木笔花含晓露浓|似将才思拟春风|若还开在江淹宅|夜夜题诗入梦中
雨坏宫墙蔓草多|自披荒棘认铜驼|旧家游女知亡国|不唱春风缓缓歌
桃花潭水近陵阳|潭上春风满石梁|流水不随仙客去|秦人何必渡三湘
翊运勋臣第一家|却于翰墨掇英华|谁知忠孝千年事|不逐春风落水花
卯喏吏归帘影静|午香梦熟漏声迟|是中多少春风在|散落人间自不知
枉教一月费春风|不及朝来细雨功|草色染来蓝样翠|桃花洗得肉般红
吾家屋后山茶树|树始栽时我髻丫|三十四年今过屋|春风两鬓不教华
老去无心梦楚台|行云欲见仗谁媒|春风魏后尤骄蹇|只遣红巾稚女来
柳梢庭院杏花墙|尚记春风绕画梁|二十四番花信尽|只馀箫鼓卖饧香
边让今朝忆蔡邕|无心裁曲卧春风|舍南有竹堪书字|老去溪头作钓翁
双驹汗血已班班|蹀躞春风意态间|闻道千金求骏骨|不应龙种在人间
西亭不觉又春风|弱柳微波四面中|更欲烦君亭下看|海棠枝上浅深红
烹煮清风两腋生|枪旗空复撷其英|如今共把春风碗|莫道须端与研泓
春雨春风长紫芝|山中日月自推移|斧柯烂在松阴下|知换人间几局棋
范叔西来变姓名|绨袍曾感故人情|而今未识春风面|倾盖江湖话一生
好是春风长育天|阑干低护晓窗前|园丁未必知吾事|补阙清声四百年
谁怜旧日青钱选|不立春风玉笋班|传得黄州新句法|老夫端欲把降幡
曲江丝柳漾春风|侍女开元结束同|妆罢临池人似凤|紫骝飞入玉宸宫
戎马驱驰未息鞍|春风沂曲一盘桓|试凭活水洪炉暖|暂解儒生彻骨寒
十五宫娥鬓发清|霓裳初着性偏灵|百花丛里春风静|学诵玄门诸品经
攫祭乌鸦噪晚田|草芽新染绿如烟|墓头寂寂虫鸣急|惟有春风舞纸钱
紫陌微乾未放尘|青鞋不惜涴泥痕|春风已入寒蒲节|残雪犹依古柳根
东君珂佩响珊珊|青驭多时下九关|方信玉霄千万里|春风犹未到人间
半亩春风个镢头|通身泥水不曾休|布成荆棘参天了|老子今年大有秋
不从贞处不看元|玉篴春风总浪言|明日中间仁一点|始知开落是同原
不着画罗金缕衣|寻常打扮最相宜|春风燕子楼前过|飘落梨花雪一枝
昨日梅华同语笑|今朝芍药并芬芳|弟兄殿住春风了|却遣花来送一觞
我爱娟娟玉一枝|岁寒不改雪霜姿|如何也学春风面|定是今年醉日移
春风捲席苍鳌近|夜月笙箫紫凤鸣|童女三千发如黛|碧桃花下笑相迎
并游无侣又春风|况复兼旬百病攻|幸有馀芳晴烂熳|微吟缓步太平中
野寺寻芳日已斜|春风无力挽飞花|不知开落谁为主|欲向山僧问法华
春风亭馆上公家|小至重开木药花|不是秋分仙掌露|那因寒𣨼赤城霞
春风深树语流莺|绿满河洲芳草生|立马邮亭看题壁|谁能不动故山情
南豅山里寄梅诗|谁信寒花野外迟|幽处折来我无爱|春风已是隔年期
著我春江听雨眠|沤波亭下水如天|当时度得参差玉|吹起春风满钓船
池上新晴偶独过|芙蓉寂寞照寒波|相看莫厌秋情薄|若在春风怨更多
春风日日闭深闺|柳老花残莺自啼|寂寞小窗天又暮|一钩新挂月楼西
还留上宰翊皇朝|天阔春风处处饶|自是清时宽去就|百年兄弟好渔樵
浩荡春风雨散丝|暗移春色上花枝|云阴半捲龙楼晚|正是词臣退直时
阿师北去朝金阙|款语丁宁子一回|京洛春风无限好|我宽襟袖裹将来
春风处处马蹄尘|岸北花神冷笑人|二十四番红紫醉|一番零落一番新
奈尔萦晴𣨼雨何|静时常少动时多|初无恼乱春风意|却是春风恼乱它
挂石攀云日半斜|乱山深处饱烟霞|香林月满僧归去|啼落春风几树花
一陂潭水绕花身|渌净分明照得人|最忆蒋陵西曲路|春风相伴两乌巾
今朝造化使春风|开拆西施面上红|竟日眼前犹不足|数株舁入寸心中
江上春风吹布袍|题诗千里问蓬蒿|君还记得当年事|竹下焚香读楚骚
仙魄迷花不自持|花伤难藉草头医|争禁一把东阳骨|消得春风日日吹
柴门终日掩荒苔|记得年时把酒杯|幸有春风到桃李|一年一度看花来
陈颠俞散旧朋游|樽酒相逢定少留|衰病故情犹有在|春风一夜梦扬州
月下相逢缟袂寒|松枝清露湿烟鬟|祇因翠羽能歌舞|留得春风满醉颜
披拂春风尺幅中|十年想像总难工|今朝识得先生面|不用长康处处逢
一拳打破地皮穿|拿住春风不放拳|直待子规啼夜月|放开青掌始朝天
名园芳事入新年|绣羽无声意共传|可是春风消不得|白头如雪对花前
汉室长陵小市东|珠帘绣户对春风|君王昨日移仙仗|玉辇将迎入汉中
堪笑春风亦世情|菊畦偏后发生仁|工夫全向繁桃李|未暇分来寂寞滨
萱草成窠杏子青|夜闻禁漏晓闻莺|吹回一觉昭阳梦|帐外春风太薄情
津亭折得绿杨枝|更看春风向手吹|建业城边春已老|连天荒草燕双飞
一幅昏昏半已空|何人重出自为工|从兹万偈并千颂|扰乱春风卒未穷
十载编摩侍禁闱|一朝优诏许南归|春风满面欢无极|暂脱朝衣著彩衣
含泪题诗不敢悲|春风应见雁参差|山河异昔休轻问|梦里曾经汝自知
数尺游丝拂面来|数枝红杏向人开|眼前信美非吾土|且劝春风酒一杯
谁向春风吹洞箫|荡舟女子尽双桡|不愁沾湿鸦头袜|愁杀螺江两度潮
一树春风千万枝|嫩于金色软于丝|永丰西角荒园里|尽日无人属阿谁
台前藤藓碧交加|台下清流直又斜|待得丹成知几日|春风随分野桃花
一样春风到町畦|物成春亦不能齐|过篱新笋贪成竹|不管同根未脱泥
新染罗衣窣地红|喜迎天仗宴春风|歌词若入君王听|不惜新声教六宫
徽庙宸翰世已无|衔鱼随意写狸奴|鸾舆北狩知何处|惆怅春风看画图
玉面浑无獭髓痕|春风洗绿上飞裙|遥知姑射山头雪|化作杨君梦里云
看尽都城种海棠|只将一径引教长|约斋妙出春风手|人在中央花四傍
帘底临鸾惜岁华|鬓云慵掠宝钗斜|落梅香断无消息|一树春风属杏花
故国曾凭梦里还|关河迢递岂知难|春风门巷浑依旧|独有蔷薇覆画阑
岭梅初尽草初生|马上春风酒易醒|好共大鹏双奋击|此行有路到南溟
春来病未放清歌|惹得春风不甚和|偶酌燕山一杯酒|满怀诗兴若江河
闻说东夷有圣人|历山何处此耕云|露苗犹洒当年泣|寂寞春风鸟自耘
十年一住广寒宫|云恋歌声惯绕空|长爱惜花花下唱|袖和金缕怕春风
春风先发苑中梅|愿春君王万寿杯|舞罢霓裳归苑去|箫声犹绕凤皇台
素王开国道无臣|一榜春风放十人|莫羡榜头年十八|旧春过了有新春
虢国夫人学画眉|宫门催入许先驰|春风十里闻芗泽|新赐金鞍不受骑
冀北奇才万马空|惊人佳句墨深浓|春风桃李人应识|要看寒溪涧底松
升旸宫里雪初消|便觉春风袭柳条|新酝嘈嘈泻轻碧|尽分和气浃狐貂
昔日龌龊不足夸|今朝放荡思无涯|春风得意马蹄疾|一日看尽长安花
回雁峰前醉眼醒|卧看波影蘸空青|起来一笛春风晚|万里无云月满汀
雪片层层簇玉林|寒窗光烱照人心|春风著物须平等|那得工夫有浅深
諠諠车骑帝王州|羁病无心逐胜游|明月春风三五夜|万人行乐一人愁
累累花发映庭除|柳带榆钱总不如|一任春风吹满地|幽人步履自虚徐
今古无门闭是非|无心出岫已知机|于今收拾归山谷|不逐春风上下飞
日影才将一线加|彩毫呵冻染冰葩|直教消尽南枝雪|却向春风看杏花
挺挺千竿绕画檐|问君何事此掀髯|春风几度龙孙换|却是前身见子瞻
百年蟠木老聱牙|偃蹇春风不肯花|人道心情顽似汝|不须持向我侬夸
奎星高照海天涯|万里车书正一家|黼座云开丹陛近|春风顾插御筵花
筑了连云万里城|春风弦管醉中听|凄凉六籍寒灰里|宿得咸阳火一星
未向春风醉一觞|忽惊南岸柳花香|欲从深处寻桃李|行尽山村几夕阳
只怪素亭黏黛色|溪烟为我染莓苔|欲知源上春风起|看取桃花逐水来
夭桃先已醉春风|青女犹争造化功|应与骚人嫌太赤|故将铅粉注深红
琳宫深处小桃红|当日玄都事已空|今见花开浑似旧|不知又隔几春风
深锁春风罨画楼|杏花香里醉扶头|何人得似任公子|相府莲歌不解愁
弓冶相承每自怜|喜闻能受一经传|春风绿鬓芸香重|何止青云属少年
昼永闲来水殿游|芙蓉愁寂似含羞|花枝自与春风别|临到开时又一秋
纤秾初见似娇痴|鼓舞春风二月时|何事自开还自落|可怜造化亦儿嬉
生前几到此亭台|寻叹投荒去不回|若遣春风会人意|花枝尽合向南开
无复春风绿发前|索花共笑过年年|只今老境花无赖|媒蘖幽人作醉眠
辇路金丝半欲垂|外间玉爪未渠开|上林柳色休多忆|更趁春风看一回
海珠江头披绿蓑|春风秋雨共渔歌|而今钓艇横江浦|鳣鲔年来柰尔何
几年欲到无为寺|今日春风试一行|啼鸟数声花里老|鹅脾波上夕阳明
日斜湖上听歌还|落尽夭桃惨客颜|回首白门杨柳外|春风一半在寒山
源上拂桃烧水发|江边吹杏暗园开|可怜半死龙门树|懊恼春风作底来
白玉繁花五叶芳|春风吹尽洞庭霜|河西道眼分明处|识破此中知见香
行人折柳寄相思|又见春风换故枝|若问无情闲岁月|恰是新条未出时
满城桑柘长春风|不数河阳一县红|莫道鸳鸾终枳棘|又看万里共冥鸿
鼓声连日烛连宵|贪向春风舞细腰|争奈君王正沈醉|秦兵江上促征桡
春风淡荡御烟微|玉佩成行柳下归|共浴恩波还共散|紫薇花下换朝衣
牡丹一株开绝奇|二十四枝娇娥围|满洛城人都不知|邵家独占春风时
再拜孤坟奠浊醪|春风斜日漫蓬蒿|扶持自出轲雄上|光焰宁论万丈高
山无重数水无边|浩浩春风万里天|老矣少文空有志|披图闲续卧游编
春风青鬓未成丝|放逐江湖只酒卮|二十年来真落魄|不曾醒眼看花枝
一奏胡笳客未停|野僧还欲废禅听|难将此意临江别|无限春风葭菼青
一自朝云委路岐|春风吹梦托游丝|内家丛里分明见|彷佛盘旋立舞时
春风江阁喜同游|苦恨逢君不少留|东去巴陵三日路|几时同上岳阳楼
几年梦想到亲闱|身逐行云万里飞|苕水未殊沂上乐|春风无负舞雩归
春山琪树绿交加|蜀帝残魂怨月斜|啼血满枝无着处|春风吹作艳阳花
江花岸柳太多情|长逐春风管送迎|我亦思归归未得|夜窗愁听杜鹃声
花发围眸昼锦如|列仙行缀在蓬壶|千金须拚豪家赏|一笑春风无向隅
抱得琵琶下玉除|湖山背立溜犀梳|傍人欲见春风面|但道萧郎有寄书
棠梨睡起娇啼粉|桃杏香浓浅抹脂|自是从来肌骨好|春风宁为一花私
鹤骨龙筋结寿枝|红绡紫绮曝仙衣|只应不奈麻姑爪|独领春风住翠微
喜信今宵报与谁|玉人曾剪画双眉|等闲开落银缸见|只是春风不得知
多病床头堆汉史|羁愁梦里入唐诗|春风瘦马虔州路|花鸟相看非旧时
君子居之何陋有|清虚冷澹最深幽|春风归在鞭头了|早晚龙孙又出头
杖藜何事踏苍烟|为趁春风到水边|若遇芳菲须放步|莫教虚度艳阳天
乐事何如忧患多|寻梅不厌数经过|从今直到杨花尽|终始春风亦几何
偶向长安醉市沽|春风十里倩人扶|金銮殿上文章客|不减高阳旧酒徒
无数新花替旧丛|兔葵高卧占春风|向来桃李成蹊处|今在陂塘渺莽中
昔闻骏骨出蒲梢|今见龙驹满近郊|牧监奚官解调习|春风花外响鸣鞘
彩虹桥下水关东|接畛园林狭径通|繁杏半开随半落|短墙无计碍春风
寂寂春风溪上亭|远峰疏柳映新晴|乘间时有人来坐|听彻黄鹂三两声
记得淇园带雨移|春风又见长孙枝|夜来月映南州榻|一段高情孰许知
细雨春风花落时|金华腊酒解酴醾|当垆少妇知留客|不动朱唇动翠眉
诗人常说岭头梅|往往春风自此来|我到岭头都不见|空将春梦又空回
暖冰融雪浸疏梅|养住春风细细开|相赏阿咸清到骨|风流元自竹林来
樱笋方夭麦报秋|梅黄雨过水平畴|春归欲带春风韵|枝上一声黄栗留
槐幄成阴绿正宜|青虫为蠹祇空枝|花神巧与换新绿|恰似春风三月时
付与春风不复言|个中端有玉妃魂|凭君细说枭卢事|暂借生香到酒盆
春风来自斗杓东|万物欣欣鼓舞中|凤纸催裁宽大诏|拂明宣下未央宫
万古乾坤一草庐|春风长在黑甜馀|自从驴背翻然堕|纵有蒲轮不上车
漏泄春风六和章|白门花柳尽施妆|王弘自有江州榼|莫向阳家典鹔鹴
西湖二月好笙歌|游女游郎半插花|忽对春风怀故国|不知新燕入谁家
长安市上醉春风|乱插繁花满帽红|看尽人间兴废事|不曾富贵不曾穷
碧玉妆成一树高|万条垂下绿丝绦|不知细叶谁裁出|二月春风似剪刀
浴兰汤兮沐芳华|睡起鸡声透彩霞|怪得春风教梦稳|尽吹蝴蝶上梨花
人面看花花笑人|春风吹絮絮催春|韶华虽好多头绪|何似秋空不受尘
荒冢临歧尚隐然|春风吹绿草芊芊|牧儿乱唱黄昏后|犹似悲歌薤露篇
春风吹绉一池波|付与蛾眉席上歌|试倩韦郎追正始|风流犹不似元和
仙子霓裳曳绀霞|琼姬仍坐碧云车|谁言十日春归去|犹有春风在慎家
不胜攀折怅年华|红树南看见海涯|故国春风归去尽|何人堪寄一枝花
一抹轻云护晓吹|盈盈楼上对花时|春风若解吹红片|愿作东墙第一枝
一枝筇杖一山童|买酒行歌小市中|莫笑摧颓今至此|当年万里看春风
期会从教迫星火|弦歌我自乐春风|欲知政理和平处|都在邦人笑语中
海内无双玉蕊花|异时来自八仙家|鲁人得此天中树|乞与春风赏物华
草合平沟涨绿醅|乱蛙声在古城隈|何时细雨春风夜|还我西池鼓吹来
群仙来会蕊珠宫|花满琼山翠满空|环佩珊珊五云际|半天鸾鹤舞春风
山林夜雨厌孤寂|春风几番沙草碧|衣盂无计若为传|负舂空坠腰间石
十二阑干一院花|春风犹忆旧京华|翠云不隔西湖路|梦入咸平处士家
感旧情怀日日深|三春能几半晴阴|醉题难尽当时意|啼彻春风羡暮禽
鳞皴一块烂枯柴|几见春风长绿苔|岂谓先生也相许|驴年决定放花开
早晚飞来入锦城|谁人教解百般鸣|春风红树惊眠处|似妒歌童作艳声
空谷嫣然笑靥开|春风元自蜀山来|少陵忘却浑闲事|更有离骚忘却梅
晓枕东窗睡不来|木犀造次隔篱开|阿田拍手黄鹂到|写尽春风得意杯
投劾清时效二疏|纶音忽已下公车|书生未带封侯相|且向春风卧草庐
香透蜂房蝶梦残|一帘新雨又春阑|柳腰瘦得难禁舞|今夜春风莫更寒
珊瑚击碎冷无声|散作疏花点点明|远寄馀音溪上去|春风百里故人情
相伴梅花过一生|月香水影是肝肠|如今梅坏先生死|屋外春风吹夕阳
连雨昏濛隐月痕|月边新蕊故应存|春风日夜来无限|欺得陶家半掩门
底事东山窈窕娘|不将幽梦嘱襄王|禅心已作沾泥絮|肯逐春风上下狂
园草浮青入杖藜|莫教孤负好花时|人生屈指头如雪|消得春风几首诗
道德方今喜迭兴|万邦从化本天成|定知金帝来为主|不待春风便发生
玉摧繁艳蕙消香|渐见园林绿叶光|莫诮春风少情思|为君开遍万红芳
朝游北海暮瀛洲|仙佩何年到此游|安得相从问丹诀|春风同醉岳阳楼
旭日光微未尽消|背阴岩谷冱连朝|春风一解昆仑冻|渐化河澌入海潮
壶蜂蛱蝶日徘徊|只欠生香去复来|应是春风随玉指|剪刀行处一花开
人生何处较穷通|天意元难测始终|花落花开翻覆手|君看同此一春风
竹里编茅倚石根|竹茎疏处见前村|闲眠尽日无人到|自有春风为扫门
蝉噪园林处处同|此蝉鸣处颤春风|祇应寒饿全无力|吟不成声喙已穷
姑射丰标惯野塘|不虞水部入佳章|雪边未了孤山约|尽有春风一面妆
春风霞袂玉堂前|绿发童颜谢自然|令子重孙拜家庆|阿𡝠迎笑掷金钱
杏坛铿尔瑟声稀|剑佩三千羽盖飞|独对春风吟咏处|从今愿学舞雩归
解箨新梢绿未全|一枝斜出更娟娟|钱塘太史春风笔|移得潇湘到几前
万缕春风窣汴堤|锦帆何处柳空垂|流莺应有儿孙在|问著隋朝总不知
春风著物渺无踪|草木勾萌处处同|唯有江梅都委地|只留青子调残红
戏把朱砂种白莲|花如碧玉藕如船|无因破藕丝成血|怨入春风寄杜鹃
学成不必要心斋|眼到前修脚自偕|挽住春风还独笑|更无一物可装怀
云亸钗梁倚鬓鸦|玉温冰洁谢铅华|欲知占断人间韵|便是春风最后花
璧水经年奉宴居|天和袭物自舒徐|凭谁寄谢朱公掞|才向春风坐月馀
南浦柔条拂地垂|攀翻聊寄我西悲|武昌官柳年年好|他日春风忆此时
红罗步障三十里|忆得南溪踯躅花|马上春风吹梦去|依稀人摘雨前茶
放犊长村月正明|归来暂喜病魂清|一衾幽梦春风里|又度良宵三四更
镇日寻芳往复回|山窗水榭画图开|羊车过处春风软|夹岸桃花送笑来
树如岩桂不胜低|花比素馨幽更奇|要作团栾小窠锦|春风不长出丛枝
竟陵寒尽转春风|坛杏株林淑气通|惆怅江陵红白树|年年幽独伴邻翁
种梅我始效徐公|已觉幽香鼻观通|寄语后人无剪伐|要令凋郡识春风
和烟和雨碧萋萋|岁岁长亭照客衣|春风陌上轮蹄满|莫问王孙归不归
万里沙场踏雪还|凌然病骨箭痕斑|内官有意勤刍牧|置在春风十二闲
吴塞蒹葭空碧海|隋宫杨柳只金堤|春风自恨无情水|吹得东流竟日西
凤靴又上玉花骢|恩在君王一笑中|三十六宫瑶草碧|不知多少恨春风
一抔香落陌头馨|三协春风宿草经|贞冢无心催恨色|年来空作断肠青
近来时辈都无兴|把酒皆言肺病同|唯有单于李评事|不将华发负春风
玉树琼筵映彩霞|澄虚楼阁似仙家|只缘存想归兰室|不向春风看夜花
宋祖英雄靖海疆|蹴戎犹自意难忘|春风别苑三千处|教得宫中此艺长
杨枝一放任西东|已把浮生比梦中|今日算来真是梦|翩翩丹旐引春风
日暖香繁已盛开|开时曾绕百千回|春风岂是多情思|相伴花前去又来
上林池籞富春风|十里宫青错御红|应与少年修故事|误随游毂柳花中
阶草无期日自生|独馀贫病破元正|春风一种生生意|谁道年来也世情
千愁万恨过花时|似向春风怨别离|若使众禽俱解语|一生怀抱有谁知
天街酒好不须言|弦管春风处处喧|旧传北地鸣珂巷|得似南京富乐园
一别狮山千载期|萧条吟屋费修治|手栽门户新杨柳|试问春风长几枝
情如芳草恨绵绵|骨化千生不断缘|何事燎原烧已尽|春风依旧碧连天
南薰独擅水云乡|不许人间别有香|是草是花开一遍|春风却似欠商量
矍哉驴上一吟翁|诗好平生不虑穷|梦冷草堂无史笔|浣溪千载自春风
太史当年责了翁|二程佳处似春风|固应却有诸孙在|重把阳春教郢中
后宫宫女无多少|尽向园中笑一团|舞蝶落花相觅著|春风共语亦应难
拂拂春风照客颜|芙蓉山作武夷看|使君高谊移樽俎|何处天涯不素餐
三里五里沙路平|一番两番溪雨声|无奈春风动人处|紫荆青李满林生
漫约同归久未偿|只今留滞各他乡|春风有信勤归雁|夜雨何时复对床
三月都门惜别离|春风相送夜郎西|古来贤达多南谪|往往题诗在五溪
瓶水养花花已老|零落春风寒不扫|从教几案积残红|尚有馀香慰衰槁
销磨岁月功名内|检束身心礼法中|除却高阳诗酒伴|人间谁解惜春风
七年相别复相逢|墙外千枝依旧红|只有苍颜日憔悴|奈缘多感泣春风
三十功名志未伸|初将文字竞通津|春风漫折一枝桂|烟阁英雄笑杀人
白昼轻裘度玉门|须眉耿耿暗声吞|此行不为乡情重|携取春风散五原
度关便有利名心|夜梦何山洞更深|可是山灵先报我|春风回首得幽寻
桃杏漫山总粗俗|旧家池馆尚春风|道人不作罗浮梦|坐看珊瑚海日红
紫霄何年驾彩虹|三十万里登瀛蓬|至今岩洞有遗迹|碧桃烂熳摇春风
宝树千寻百越垂|春风偏护向南枝|罗浮有鸟文如锦|飞过仙城碧叶知
纤叶斜横蜀柳条|拂成风思自妖娆|元和才子才犹拙|只对春风咏舞腰
玄都观里花如雾|曾弄参差引凤还|几度春风开劫外|不随流水到人间
花枝低敧草色齐|不可骑入步是宜|时时携酒祗独往|醉倒唯有春风知
绿柳含烟烟不消|红花喷火火无烧|如何焦却婆婆饼|每到春风舌苦饶
推手为琵却手琶|东家蝴蝶又西家|春风三十年前梦|飞绕梁王苑内花
仙母蟠龙隐玉台|合欢罗带下床开|深房内阁无人到|怎么春风蓦地来
羊车暇日劳挥麈|玉树春风自满庭|欲问乌衣旧时事|静无秋燕有秋萤
谁写春风淡墨痕|罗浮石上旧精魂|山禽也学三生梦|飞绕梨花一片云
绣阁佳人拂晓妆|争持春酒贺春阳|鬓云总把梅花插|帘幕春风一种香
岂无鱼雁懒传书|枯蘖春风不用嘘|只有简编遮眼在|马牛犹得远襟裾
春风迢递想天台|六月冰寒说五台|无限名山游未遍|秋霜又欲上眉来
傍市楼台对日悬|春风杨柳拂轻烟|空庭吏散人声静|剩有馀闲理旧编
腻粉匀成玉箸垂|春风面面晓妆迟|妆成图得君王顾|却为君王谶别离
谁封仲虺醉乡侯|献纳春风百病瘳|欲向尊前问消息|当时弓影是邪否
南邻北舍牡丹开|年少寻芳日几回|惟有君家老柏树|春风来似不曾来
偃盖交柯坐亦宜|春风翠辇憩逶迤|大夫寂寞山阴道|不见西湖鼎盛时
卷曲山阿路窈深|春风随地散幽芬|洞中仙客谁为伴|去去来来自在云
吴王台对越王城|岁岁春风燕麦生|一片范家湖上月|照人心事独分明
向背稀稠各自宜|荣枯开谢且随时|春风最是无凭据|到底真心不属伊
楚云深处自飞鸣|江草江花总是情|两岸客舟听不得|春风并入棹歌声
醒时忙事醉时闲|随分倾杯也破颜|若使玉楼休酿酒|春风应不到人间
方朔相逢阿母家|别来几度换年华|春风合是教伊笑|开尽无名草木花
超果寺前江抱村|数株乔木拥山门|先生得酒日成醉|不负春风野外昏
祖师心印没多般|悟得无劳指一弹|剔起眉毛如不荐|春风依旧著人寒
宪府封章入奏频|春风随路画船新|将家子弟能将命|多少三吴待哺人
手把黄花语后期|孤山雪后早梅时|春风不管人无信|又要吹香上北枝
的皪横枝爱老崔|一尊长对画图开|此生端有梅花分|闲远春风入手来
书寄彭城雁已还|春风先到秣陵关|梦中不记黄楼上|万里天涯一片山
祥烟瑞气晓来轻|柳变花开共作晴|黄鸟远啼𫛛鹊观|春风流出凤皇城
一枝照夜向清寒|恍似孤山跂马看|却恐春风咎毛颖|泄他消息貌他颜
遗事何因化杜鹃|春风到此也相煎|千林寒鸟都啼晓|独自三更染血烟
王孙骑马过林西|何事金莺不住啼|高嶂重重云不暗|春风吹送一丸泥
玉环迷恨马嵬坡|出塞明妃泪更多|何似阿婆牛背稳|春风一曲太平歌
圣人亲御凤凰楼|太白旗悬叛将头|十道使臣持露布|春风一日满神州
仰止春风泼黛山|亦应秋色两难攀|祗嫌痼疾烟霞上|且爱陶镕水石间
十月临汀气候讹|桃花零落发林阿|也知欲趁春风媚|争奈穷州地暖何
池馆登临雪半消|梅花与我两无聊|青羊宫里应如旧|肠断春风万里桥
三日半存何必恋|一年去尽不知留|春风只在虞山外|袅袅将来笑白头
经年客食向京华|懒对春风祇忆家|觉道近来全俗了|略无一语及梅花
春风大属野樱朱|树树相望绮不如|却忆山家篱堑畔|十分春日付谁渠
帘外春风正落梅|须求狂药解愁回|烦君玉指轻拢撚|慢拨鸳鸯送一杯
芳草和烟暖更青|闲门要路一时生|年年点检人间事|唯有春风不世情
修内司人编戏鼓|辇宫营里独烧灯|春风到处皆君赐|金柳丝丝满凤城
摩天健翮倚青葱|地气南来占此中|卢肇榜多追盛事|翩翩桃李度春风
夹城门与内门通|朝罢巡游到苑中|每日日高祗候处|满堤红艳立春风
莫道新年贺客迟|晴天暖日却相期|春风只被多情苦|红嫩青新总要诗
暗织千丝了不忙|不须蚕茧不须桑|请君试看春风外|杨柳枝头喷雪香
鸡犬无哗四境同|桑麻百里长春风|熙熙安养知谁力|父老相逢说鲁恭
藏名匿迹黄尘中|日抱书案心冥濛|墙头花变两三色|又是一年看春风
春风南内百花时|道唱梁州急遍吹|揭手便拈金碗舞|上皇惊笑悖拿儿
瓦沟残雪滴春风|剩水残山淡蔼中|禽鸟不知人意老|数声啼落野梅红
病起无聊带减围|看花惊有未开枝|主家十二楼中见|烂熳春风祇自知
银屏屈曲障春风|独抱寒衾睡正浓|啼鸟一声惊梦破|乱愁依旧锁眉峰
吟得秋痕入鬓髭|梅花窗下一编诗|梅花奇处君知否|不在春风烂熳时
寒沙折苇静相依|故国春风早晚归|意外羁栖谁画得|羽毛单薄稻粱微
春风一面晓妆成|偷折花枝傍水行|却被内监遥觑见|故将红豆打黄莺
春风一树斩新开|尽日花边转几回|怪底玉颜含瘴色|谪仙曾住夜郎来
深培膏土玉钗长|细摆春风碧带香|莫笑庾郎滋味薄|只渠便是太官羊
雨过东山春意浓|但携桃李步春风|眼高四海无勍敌|百万胡奴一□空
一笑相逢亦偶然|浪将恩怨向人传|无端更被丹青污|狼藉春风数百年
虎榜初传淡墨名|饶山何重泰山轻|日边未得春风力|江右惟高月旦评
吴姬魫冠望若空|泪妆眼角晕娇红|染得罗裙好颜色|西湖新柳绿春风
仙花笑尽石门中|石室重重掩绿空|暂下云峰能几日|却回烟驾驭春风
藏室委蛇咏素丝|春风初动万年枝|如何愁叹无行路|却似袁安卧雪时
彩绛缝囊海上舟|月团苍润紫烟浮|集英殿里春风晚|分到并门想麦秋
未到无生无灭地|聊为春风露红紫|不愿随风趁蝶飞|愿就枝头抱香死
丁丁伐木响人间|才入春风鬓未斑|认取幽香付他日|腊残寒尽待花还
南园三月百花红|十客壶觞一笑同|胜事欲题题不尽|但将沈醉答春风
百丈牵江夜未休|那知梦里过扬州|春风二月蕃厘观|不为琼花一少留
独携凤管入岩扉|树拂春风草拂衣|不敢更吹天上曲|恐惊石散作云飞
春风未结和羹子|腊月先开带雪花|折赠一枝随马去|馀香犹在野人家
牵愁带绪弱烟中|销却东邻几颊红|欲把无盐比西子|老髯时复立春风
三载曾趋青琐班|春风时忆舞衣斑|雁飞江浦寒烟断|彷佛舟移见旧山
春风吹梦到淮南|一夕从容尽笑谈|睡觉始知经岁别|洛阳新柳已毵毵
温泉浴罢力犹疲|睡足春风总不知|香冷马嵬坡下土|令人愁诵北征诗
郭相西征奏凯还|阿娇欢宠镜交鸾|却嫌暖殿春风燠|玉管横翻晓吹寒
录曲轮囷儿似痴|春风花鸟自忘机|年来老大浑无用|一任丛林鼓是非
邵平瓜地接吾庐|谷雨乾时偶自锄|昨日春风欺不在|就床吹落读残书
谩说离家已半年|春风吹草绿如烟|马军恰与征人会|此出那知不系天
巷南巷北喜匆匆|村酒村肴一般醲|笑杀东邻穷措大|瓦盘菜甲领春风
朝游金谷莫东市|心忆平泉身海涯|化鹤归来人不识|春风开尽碧桃花
胸次峥嵘落笔端|壁题留与老夫看|枯槎尚倚春风力|苍竹从来自岁寒
毡似青青带似长|丛丛秀色泛烟光|春风吹醒西堂梦|留得诗名万古香
春风栈阁晓云寒|中有潺潺一玉湾|白石寨盘青石磴|藓花犹带汉时斑
群贤列圣无他语|惟一惟精只此中|腊底雪消山尽处|柴门夜夜领春风
望乡台上秦人在|学射山中杜魄哀|落日河桥千骑别|春风寂寞旆旌回
黯黯轻寒淡淡阴|游人便觉减行春|春风也解嫌萧索|自送鞦韆不要人
白鼻骄䯄紫绮裘|涌金门外醉瀛洲|君家若有平安字|寄在春风第几楼
汶水匆匆唱渭城|春风一别数年情|知君本是飘零客|未必重逢在此生
细挹幽香辨残雪|却惊寒谷独先春|慇勤为记春风面|他日重来是故人
索笑追欢意不穷|风流日日事重重|人间花草真堪爱|遇著春风尽向东
客舍栽花欲为主|出门骑马即天涯|何时置得寻常地|管领春风属自家
马伏波书谁不惜|杜征南传世何知|自从身扫鲸鲵后|湖海春风遍酒旗
新制银杯兴亦豪|判将荣辱付陶陶|春风观树轩前酒|不醉元都观里桃
展卷还教蜀客疑|半含清露湿胭脂|草堂二月花无数|开透春风未有诗
五出凡花一扫空|万重千叠裹春风|连昌有竹堪为侣|底事墙头簌簌红
弄花扑蝶悔当年|吃到残糜味却鲜|不肯春风留业种|破毡寻梦佛灯前
四百峰头白鹤知|老夫八月有幽期|尔家正在罗浮下|莫向春风怨别离
贪逐春风趁伴游|不知明月上梢头|儿夫若问归迟意|几度穿花避紫骝
明知安分即忘归|故倚春风看落晖|叔度汪汪波万顷|未应如我苦怀归
亭亭孤竹首阳薇|不遣凌烟绘夕晖|欲雨江天还出日|春风无梦老渔矶
鲩眼红如鲤尾红|吹沙蚀岸尽春风|任公无用钓缗处|毕竟鱼还死水中
北面高呼拜冕旒|星垂华渚彩虹浮|春风满泛蒲萄酒|喜溢讴声遍九州
无限离愁未易裁|今朝不觉笑颜开|春风江上孤舟近|乌帽青衫见汝来
满火芳香碾曲尘|吴瓯湘水绿花新|愧君千里分滋味|寄与春风酒渴人
借彼笙箫鼓笛中|诗人随分得春风|提壶处处差监酒|布谷朝朝讲劝农
高髻云鬟宫样妆|春风一曲杜韦娘|司空见惯浑闲事|断尽苏州刺史肠
松是山灵一手栽|尧天长就栋梁材|龙髯怒起春风急|似怪游人喝道来
年年镊鬓到花飘|依旧花繁鬓易凋|撩乱一场人更恨|春风谁道胜轻飙
春风并力著寒梅|浅白轻黄一道开|竹屋西头如有路|扶藜不问主人来
欲种梧桐满碧轩|春风岑寂映琴樽|虽未能令丹凤至|要须长绝众禽喧
马上春风白接䍠|花开应醉习家池|鹿门耆旧何人在|今日襄阳异昔时
闻道仙源有路通|桃花万树自春风|楚人一炬咸阳火|不到金堂石室中
云卧双峰祇对亭|黄尘萦拂玉梅惊|春风一棹归来早|谁作窗间拥鼻声
满湖水色净娟娟|正是春风二月天|醉后不知云尺屋|燕脂飞雨堕楼船
不肯春风时世妆|岁寒崖谷倚冰霜|人间亦有知香者|盍遣一枝横出墙
昔时无子今有孙|含饴兼复助晨昏|庭萱含露春风满|三十年来贞孝门
一命微官万里程|讲筵清对鲁诸生|春风到日人应到|赢得梅花满路迎
少年才气已超群|场屋能摛锦绣文|糠秕在前真有愧|春风得意岂如君
玉虚清昼鸟关关|一别春风几日还|此日囊中应得药|白云深锁葛峰闲
向暖南枝已播诗|北枝向冷尚迟迟|肩舆欲过江门去|争得春风剪拂之
此地曾经李白游|湖山消得好诗留|两桥十里东西市|只欠春风一酒楼
不独分身在此州|通身灰土浑常牛|一从恼乱春风后|千古春风不断头
春风病眼日摩娑|衣底牟尼在浊波|自是老夫明不得|君今明得待如何
汉上春风吹驿舟|汉南箫鼓作春游|夏口莺啼虞帝庙|江陵花满仲宣楼
千里无云湛九霄|月明花露滴春桥|何时心绪如杨柳|笑倚春风万丈条
数年来往于南鹿|酒到诗成情转亲|鹏翼喜君才得路|春风更不话离情
去年今日此门中|人面桃花相映红|人面不知何处在|桃花依旧笑春风
冒晨造谒愧悠悠|残客不来门更幽|邂逅行人觅花看|春风已属杏梢头
不到安成二十年|故人相忆两依然|彭家楼上春风里|梦倚危栏俯百川
门前江水去来潮|独下西洲路转遥|夜月葡萄萦锦树|春风杨柳拂河桥
谁道南枝胜北枝|北枝偏耐雪霜欺|雪霜消尽春风改|只有丹心似旧时
繁花枝上蝶成堆|尽日春风解不开|正把贞心倾晓月|角声休度石溪来
昨日春风花满山|回头秋叶锦斑斑|终年窃禄惭忧寄|何事迟留久未还
榔叶椰枝结翠楹|每因岩石不知名|从今植向池亭上|好对春风作凤声
石栈天梯路久通|羽毛何地不春风|到今不信尧夫语|浩荡乾坤一气中
越王台上草萋萋|楚客褰帷五马嘶|那意故人将锦字|春风吹到七闽西
甲第朱门久不开|春风潜入发江梅|今朝丞相双车辙|碾破林间水畔苔
捲帘且放春风舞|好共花飞入睡乡|鸳盏可留佳色醉|早霞如与借红妆
悬磬斋厨数米炊|贫中气味更相思|可无昨日黄花酒|又是春风柳絮时
已知青帝坐青阳|玄冥使者又飞杨|不是春风吹不去|知君欲跨白虹翔
近臣宣劝上恩隆|金石声和出禁中|礼貌元功宜异数|一门和气蔼春风
春风著物本无殊|姑射偏成玉雪肤|独笑浮花媚凡目|水边疏影不胜孤
分飞南渡春风晚|却返家林旧业空|无限离情似杨柳|万条垂向楚江东
十年不到雪峰山|寂寂春风昼掩关|千载祖师无尽意|门前流水绿回环
桃李无言各自春|韶光堆叠与精神|半攲倒景薰沈水|径引春风入玉津
活色生香第一流|手中移得近青楼|谁知艳性终相负|乱向春风笑不休
断垣甃石新修叠|折戟埋沙旧战场|阛阓凋零煨烬里|春风生草没牛羊
名芳新染赤城霞|月下灯前尽可夸|莫怪飞飞来粉蝶|春风今日正吹花
伯劳东去燕西飞|同寄春风二月时|可恨同时不同调|此情那得更相知
冷淡清幽迥不群|春风开落任纷纷|格高不入时人眼|雪里闻香始识君
儿女伤悲士不为|健行童仆远相依|春风日日生芳草|未必啼鹃怨不归
春风三度客琼台|春去春来共把杯|此别便随春去也|春来秪是寄书来
春风何意谢朝荣|十二雕阑媚眼轻|可是野人篱下种|一湾流水插柴荆
腊雪溶溶断送冬|明朝波面受春风|北园几树红苞坼|只合吹将酒盏中
玉河桥东酌玉壶|崇文门外歌骊驹|铜章新绾广西去|一路春风听鹧鸪
今古一杯真率酒|乾坤几个自由身|春风回首黄岩会|醉插花枝少一人
开遍南枝又北枝|春风于我似相知|酒边漫说罗浮梦|忘却瑶台月下时
不论袍紫与鞓红|一朵千金费化工|人共醉花花亦醉|莫教山圃不春风
一时相见万夫雄|蔓草荒陵剑甲空|争战百年无处问|高城弦管正春风
不见妆台伫玉姿|春风何必到花枝|绣笼鹦鹉嗈嗈语|犹是儿家旧教诗
千丈岩头一点红|春风吹落浅莎中|山僧倚杖移时去|说似溪边采药翁
乾坤一醉一醒中|未是衰翁未是童|把酒对君君自记|百年百度醉春风
万错生于一动闲|老夫不是不知还|春风百里回头处|莫怪移文到北山
破帽春风闲弄笛|梅花落处妙无声|长官不到江村外|剩水残山眼独明
绣裙斜立正销魂|侍女移灯掩殿门|燕子不来花著雨|春风应自怨黄昏
苔封老树槎牙甚|何事春风亦与期|千尺寒岩无暖气|不妨入眼见丰肌
借得春风便作狂|不知梦里是蒙庄|世间更有痴人在|涂尽朱铅竟日忙
春风吹堕胭脂泪|散作妖花一树丹|可奈五更清梦短|杜鹃声歇雨丝寒
郭外曾随竹马迎|春风何事动离情|不堪误得中山谤|归与沙鸥结旧盟
春风随意自东西|可爱初春燕子飞|池外墙头花好在|会应留著待君归
谷口清风不可攀|丹崖千仞白云间|人来欲问长生诀|瑶草春风尽日闲
瓮中腊脚长忧冻|户外春风那得知|酒熟定应花未动|举瓢先对柳千丝
寒锁孤山见所长|断桥水冷月如霜|自将一点春风恨|散作黄昏万斛香
静窥千卷喜才华|不恨诗情未到花|欲醉春风归去近|晓来新得数声鸦
包家门外柳垂垂|摇荡春风满雁池|为是城中最佳处|每经过此立多时
春风吹雪满西窗|此夜无人对酒缸|若到杭州见苏子|为言常梦过松江
可怜盘石临泉水|复有垂杨拂酒杯|若道春风不解意|何因吹送落花来
愁向人间说汉宫|春歌字字咽春风|空怜透指金彄美|不及秦家照胆铜
背上青毛玉作团|圉人欲控更回看|春风几度长楸草|不见交河雪满鞍
携樽纵步寻芳墅|聊藉芊芊手把红|行乐岂关闲客事|少侯长日占春风
苏小西陵踏月回|香车白马引郎来|当年剩绾同心结|此日春风为剪开
积雪凝寒不肯融|梅花伫立待春风|嫩波正比鸭头绿|厚叶休嗤鹤顶红
旋旋哦诗旋旋抄|一尊野蔌更山肴|春风略不扶人醉|月到梅花最末梢
竹屋寒无石鼎烟|春风吹作白龙涎|平生奇处何关染|字以山樊亦自然
一家满载扁舟里|两桨春风去似飞|渐识路人乡树出|世间乐事莫如归
开岁春风我亦归|雪云犹带雨霏霏|不须别酒添乡思|待上灵山同振衣
六朝留寄多多恨|一士来歌百百诗|驱使春风游笔下|个中情景个中知
准拟和羹滋味成|如何尚带隔年英|春风可是无分别|遣放夭桃相并生
秀麦春风满旧都|王孙行处每踟蹰|銮旗一去无归日|空写瑶池八骏图
素来梦觉两俱空|开眼还如阖眼同|蝶是庄周周是蝶|百花无口骂春风
空嗟覆鼎误前朝|骨朽人间骂未销|夜月池台王傅宅|春风杨柳太师桥
命驾相思不为名|春风归骑出关程|离堂莫起临岐叹|文举终当荐祢衡
瀑煮春风生意长|梅花吹雪入诗香|夜寒记得僧房梦|修竹半窗云一床
一点春风天正冬|不妨花下倒金钟|扳条拣蕊轻轻折|只嗅清香醉杀侬
喝声霹雳震晴空|白棒飞星化活龙|不入这般儿女队|乱花翻袖舞春风
梅艳凌霜带雪馀|铅华洗尽玉生肤|东方千骑推人去|聊折春风寄雁湖
春风未晚凌霜叶|夜雨催开红玉花|绛雪腻酥犹未有|饥蜂瘦蝶漫交加
瘴烟长暖无霜雪|槿艳繁花满树红|每叹芳菲四时厌|不知开落有春风
吴云楚树几增慨|相思咫尺如越代|春风再续池草诗|日夕开樽且相对
酒肆淫房即道场|一时作戏亦何妨|吾师自堕泥犁狱|更笑春风柳絮狂
晴窗日日拟雕虫|惆怅明时不易逢|二十五弦人不识|淡黄杨柳舞春风
折尽长安秃马鞭|不知尘外有何天|今朝一向春风笑|柳色高梁似旧年
老干枯枝傲雪霜|何人写影向华堂|为君补缀枝头叶|坐觉春风细细香
坟草年年一度青|梅花无主自飘零|定知魂在梅花上|唯有春风唤得醒
荆溪老守劝农归|吏散还从郡圃嬉|拾得落英才一掬|春风苦向掌中吹
昨夜临溪一树开|人言应与雁俱回|霜葩只在寒梢上|却是春风自去来
开遍南枝又北枝|春风消息不嫌迟|平生自抱冰为骨|莫待趋炎附热时
修贡年年采万株|只今胜雪与初殊|宣和殿里春风好|喜动天颜是玉腴
不堪冷照黄昏月|强倚春风作杏妆|虽得容颜暂时好|欠他肌骨旧来香
新年何事最堪悲|病客遥听百舌儿|太岁只游桃李径|春风肯管岁寒枝
独临官路易伤摧|从遣春风恣意开|禅客笑移山上看|流莺直到槛前来
春风二月落花时|忆得前年君寄诗|共道人家惆怅事|向灯弯尽一双眉
曾看南朝画国娃|古萝衣上碎明霞|而今莫共金钱斗|买却春风是此花
水边杨柳曲尘丝|立马烦君折一枝|惟有春风最相惜|殷勤更向手中吹
双袖深笼两脚垂|朝寒乘快度荒陂|春风浩浩无边际|似驾乌云过海时
勤俭工夫自足娱|又将馀暇课儿书|盍先撙节储修脯|莫放春风冷帐虚
春风任恶花自笑|白浪不愁头已白|戢戢大船江浦边|昆仑五两谁非客
后苑归来月上初|天歌吹引六鸾舆|春风料峭馀寒重|犹索金函览奏书
胡后妆楼换上阳|春风珠箔舞垂杨|半夜开城归万马|至今迷失几鸳鸯
倚赖春风压众芳|枝枝灼灼烂生光|向来子美知如此|可是无心赋海棠
太液池边数树红|年年先得占春风|那知万物含仁义|都在君王一笑中
等闲学得语分明|紫禁春风试一鸣|自是鹰鹯容不得|海棠深处暂停声
堪叹娲皇六叶孙|直将豪武盖诸昆|黄金散尽身如寄|闲管春风白下门
乱撒鹅黄拂晓晴|天涯多少故人情|游船空逐轻阴转|半属春风半属莺
平生身计拙如鸠|更向周南怨滞留|无奈春风欺客病|蕙兰狼籍伴牢愁
城外春风满酒旗|吟怀长恨负芳时|东林夫子知予意|载我而今唱和诗
野水从横漱屋除|午窗残梦鸟相呼|春风日日吹香草|山北山南路欲无
梅花耐寒白如玉|干涉春风红更黄|若为司花示薄罚|到底不能磨灭香
金鞍欲上更迟迟|满镫春风拥侍儿|一种馀酣消未得|渔阳醒眼却多时
飞去无劳首重回|春风何力柳眉开|他生若作衔环鸟|莫向名花队里来
聪明点尽若盲聋|没变通时有变通|漏得黄梅无底钵|笑开老眼醉春风
春风绿柳角巾斜|笑踏青溪醉杏花|山犬隔篱遥吠月|可容双屐到君家
云山影影接暗沙|频见回雕打暮鸦|曾是吴王弦管地|春风吹草不吹花
何事苍苔数点红|晓来花片落春风|可怜春色兼花尽|今古此情无处穷
含簧茹管细相和|语困春风意更多|惊起佳人应有恨|双蛾蹙损不成歌
瘦影从来雪不如|宿酲谁见绮霞舒|道山堂下春风面|还向天涯伴校书
闻道孤根暖已回|扶筇携酒出山来|数花羞涩西坡上|也当春风一度开
一鹭闲依翠藻行|一禽飞绕绛桃鸣|辕门昼静无矰弋|何限春风笔下情
曾从先皇战黑山|淋漓汗血尚斑斑|如今四海无征伐|嘶老春风十二闲
翠华明日游仙苑|为报春风候六龙|妾貌如花翻被妒|莫教花貌似奴容
烟暖溪头草正肥|尽教牛饱卧晴曦|捲桐又入深深坞|吹尽春风不自知
自尽群芳见此花|后时莫漫为渠嗟|争开若使先桃李|谁与春风殿岁华
九畹滋兮事亦奇|鼓琴谁解曲中词|林深日午春风起|空谷无人独秀时
只道贫无置锥地|根株戢戢自何生|春风向暖浑宜裌|抛掷残绵傍砌楹
月照星河织女机|春风花草弄晴晖|楚宫台榭堪寻访|□见容斋数日归
柳侯种柳柳江边|岁岁春风岁岁妍|若访韩碑寻柳庙|为持菊蕊荐寒泉
红潮初上玉船空|假道青州一水通|相去尘寰千万里|不愁日夜不春风
和烟和雨遮敷水|映竹映村连灞桥|撩乱春风耐寒令|到头赢得杏花娇
杨柳青青杨柳黄|春风特地胜长安|宫花扑面何须恋|走马归来系玉鞍
牧养功成鲜败群|弦歌声里出诗文|只愁桃李春风近|卧辙无由驻令君
晚来晓起满炉红|潦倒无能一病翁|因忆古人生意在|正当腊月有春风
暖日园林可散愁|每逢花处尽迟留|青旗知是谁家酒|一片春风出树头
楼上黄昏欲望休|玉梯横绝月中钩|芭蕉不展丁香结|同向春风各自愁
五年江上损容颜|今日春风到武关|两纸京书临水读|小桃花树满商山
昏黑投林晓更惊|背人相唤百般鸣|柴门长闭春风暖|事外还能见鸟情
苕风苹月隔吴波|尚想追随寤寐歌|花外小车游甚处|春风三十六行窝
人在金华殿角头|诗情却遣为花留|春风不入癯仙眼|六六峰寒隔几州
澹荡春风处处宜|冰霜烱烱见操持|九年文选行公道|犹有舆人说往时
低著疏篱宽著天|春风不撼楚江船|无人为挂屋头眼|明日清明花可怜
雪乾云净见遥岑|南陌芳菲复可寻|换得千颦为一笑|春风吹柳万黄金
昨夜春风入未央|竞将新月试涂黄|自从玉辇看梅去|万户千门尽淡妆
日日映阶春草香|春风到处着胡床|梅梢何许蜂酿蜜|来采幽园宫样黄
又撑小艇过前湾|竹外庵居昼掩关|桃李无言开未了|春风元自不曾闲
万瓣千须始一花|累累应只为年华|春风无限倾城萼|结实谁真取世夸
前后题缄两度收|春风无雁过漳州|青灯一榻南都梦|回首于今二十秋
动地春风晚未休|吹花折柳却成愁|尘埃不用频车马|独卧氍毹正拥裘
怨杀联翩白马蹄|远驰夫婿路东西|归来系在垂杨下|踏破春风锦帐泥
山南山北野人家|楼上春风吹柳花|喂得吴蚕三百箔|村村细雨响锁车
洞锁荒烟藉绿苔|桃花红尽更难开|刘郎依旧春风里|又到玄都观里来
黄四娘家花有声|杜陵野老最关情|恐遭江上春风恼|岂是哦诗太瘦生
占得魁名即赐绯|调羹心事尚依依|玉堂别有如椽笔|更待春风为发挥
芳心似与春风约|绝艳还宜晓日笼|虽谢幽人持赠我|对花无奈忆山中
吴中风物最娇饶|百里春风酒旆摇|往往贵人留骑从|少年丛里贳金貂
圣水山南莲萼辉|徘徊花下蝶双飞|春风助我晨游兴|月上层峦照拂衣
兰径香销玉辇踪|梨花不忍负春风|绿窗深琐无人见|自碾朱砂养守宫
玉蝉金雀三层插|翠髻高丛绿鬓虚|舞处春风吹落地|归来别赐一头梳
江滨妃子俨成行|几向花前扫澹妆|为谢春风相披拂|解将玉佩赠东皇
岂有红颜能久驻|空庭应自长离忧|无端老衲花前去|分取春风一半愁
谁道春风未发生|杞苗试摘已堪羹|莫将口腹为人累|竹瘦殊胜豕腹亨
最忆庐陵老炼师|酒酣挥笔写南枝|春风开尽江头树|不见扁舟载月时
月会深情借艳开|相逢月下是瑶台|断崖绝壑元无主|嫁与春风不用媒
红颜宛转马蹄间|玉箸双垂别汉关|无限春风抛塞北|不教青冢遍阴山
春风又送使旌还|笑掬清波洗瘴颜|从此定知身不死|生前先过鬼门关
宫袍随马舞春罗|柳色花香满御河|欲了赓歌明日分|春风还奈此恩何
浅浅春风尚带寒|日斜香篆半烧残|杏花一树开如锦|怕触啼莺不倚阑
少镕蜡泪装应似|多𦶟龙涎臭不如|只恐春风有机事|夜来开破几丸书
静对苍山阅岁华|人间何地著生涯|翻书忽到无言处|陋巷春风自一家
千万长河共使船|听君诗句倍怆然|春风野岸名花发|一道帆樯画柳烟
沉香亭畔月华流|掌上孤鸾镜里愁|舞罢春风却回首|六宫红粉总包羞
绕屋丹光炫晓霞|隔溪山色映鸥沙|几回谈笑停杯坐|帘外春风落杏花
老趁渔船泊馆娃|月明夜饮故人家|春风吹酒不肯醒|嚼尽酴醾一架花
春风不入窭人家|三月园桃未著花|老子放痴都不问|山厨日日饭胡麻
道义须知耐岁寒|论心还喜臭如兰|龙鳞幸许同攀附|乞与春风借羽翰
黄帽传呼睡不成|投篙细细激流冰|分明旧泊江南岸|舟尾春风飐客灯
暖入金沟细浪添|津桥杨柳绿纤纤|卖花声动天街远|几处春风揭绣帘
春风欲去难留住|措置无如信野人|但解有诗随手和|自然日日是青春
升沉荣悴信由天|莫以私心搅自然|人事尽时须委命|春风随处咏新年
生成欲见化工功|不在漫山桃李中|为向梅梢问消长|地寒先却得春风
金铺零落兽镮空|斜掩双扉细草中|日暮鸟归宫树绿|不闻鸦轧闭春风
暇即来游困即眠|玉杯长醉彩云前|春风暮起杨花乱|疑是梁园雪里天
二月看看已过半|春风尚尔不放晴|杨柳长堤飞鸟过|鸬鹚新水没滩平
贝叶亭前绿始荣|黄莺偏爱晓时鸣|双双深坐梧桐里|语尽春风无限情
译使燕京纳贡回|春风相送过榆台|单于无事耽歌舞|夜敞穹庐海月来
贾董才名愧不胜|皋夔事业我何情|春风一刻邯郸路|欹枕窗前百舌声
酡颜醉客玉西东|半湿尘衫上翠空|邹谷虽寒应解黍|朱车面面是春风
袅袅纤条映酒船|绿娇红小不胜怜|长年自笑情缘在|犹要春风慰眼前
江湖无地著心宽|梦里尊前一笑欢|来晚尚馀三日恨|春风只得半醒看
衣冠先后辱遥迎|一笑春风故里情|生意望迷平野迥|老年人在梦中行
问花已漏青皇籍|何事频开九夏红|花性向阳心独盛|耻同桃李竞春风
迎得新年送腊回|一朝生意动寒荄|玉尘后夜笼金阙|元是春风带雪来
茅斋新卜小山东|野竹盘根旧有丛|柔绿近抽三两个|便能摇影向春风
凌霜冒雪报花期|大小群芳例是儿|屈指春风无十日|东君元是旧相知
客子未归天一涯|沧江亭上听新蛙|春风莫漫随人老|吹落来禽千树花
老来日月信无多|拟向春风咏太和|局促尘窗淫雨里|一年桃李病中过
蕨含春味紫如椽|酒入春风浪似山|未信乾坤非细物|小吞螺浦半杯间
清高谁复似吾兄|满院栽花课早莺|为讯偕儿过弱弟|春风二月柳条生
春风曾得曳长裾|再见应知胜百书|从此修门天万里|可能诵赋忆相如
二月金陵桃李花|春风吹醉五侯家|修修画省筼筜谷|玉气蒸云化碧霞
玉颜昨日一花开|今日飘零野水隈|纵使春风解相惜|何因吹上故枝来
春风未过语儿溪|野雉低飞麦浪齐|一片桑麻天气绿|养蚕时节鹧鸪啼
萧然一室近南山|五柳春风尽日闲|归去有辞传信史|至今清节在人间
龟山嫡派紫阳翁|脉演梁溪日再中|三十年来兴废事|道南祠畔转春风
春风锦缆三千舶|夜月朱薨十万家|侠客新传方处士|彩毫题遍石榴花
有底春风能好事|解将刀尺剪青天|知君新得草书法|旋卷碧云供小笺
扶疏林外几枝存|犹有清阴落酒尊|莫惜烟梢半摧折|春风争看长龙孙
三月风光一岁无|杏花欲过李花初|柳丝自为春风舞|竹尾如何也学渠
舞袖翩翩别样裁|十年箧里不曾开|可怜自闭长门后|未对春风舞一回
花鸟巡檐唤晓晴|唤来和气满春城|春风二十年前客|煮酒青梅也后生
文府中书五色衣|含章未吐凤先飞|可堪历历将今是|又对春风较昨非
花落香残恐后时|寻芳何事苦来迟|春风独有花心苦|尽说当年杜牧知
黄冠翠帔玉为姿|何处春风一见之|未到湘江清绝地|试看山谷老人诗
一巢功绩破春光|短羽新来别海阳|千里春风正无力|落花径里得泥香
独怜不见竹坡翁|慕竹楼高月已空|欲点山茅照西所|一瓢无计引春风
雁门太守今隐居|桃李春风自结庐|藩墙几处留彤管|那能不著定边书
一花一干秀春风|此论黄家太史公|若问灵均旧纫佩|零陵香出古湘中
江上春风日夜催|即看柳色上衣来|莫言美玉难酬价|定有黄金为筑台
不要梅花比玉容|柔桑枝上要春风|圣人见说常躬俭|拟助君王赏战功
阳回玉律起春风|游子经年笑转蓬|一曲凤箫听未厌|想君犹在彩楼中
寻师杳隔蓬莱水|炼药长怀勾漏砂|闻道高人犹笑此|春风无处不开花
溪冷浣花宗武哭|池荒梦草惠连愁|行人犹说春风夜|灯影书声共水楼
一树梅花古道边|随风堕落自年年|情知所遇合如此|未必春风独尔偏
作恶春风二十年|愁眉常到镜台前|去年杨柳为谁折|今岁梅花黯自怜
撚断吟须字未安|短歌聊尔代长叹|春风座上无边景|漫道儒官是冷官
桂合金银不甚高|仙山几许隔波涛|信回青鸟无寻处|一色春风是绛桃
黄河远上白云间|一片孤城万仞山|羌笛何须怨杨柳|春风不度玉门关
孤根忆向雪中移|早被春风次第知|夺汝岩栖近城郭|多应相怨不相思
只存我与二三公|可叹人生瞬息中|纵使老来身未死|知能几度见春风
行尽天涯与海涯|闲云孤鹤伴袈裟|归看手种门前树|开遍春风几度花
漠漠云浓阴欲坠|迢迢远路马行迟|春风境界无边畔|花下游人恐未知
自爱花枝掌上红|蛾眉如月绾春风|须知粉黛随时变|多恐张郎画未工
由来避世有墙东|祗合丹阳作寓公|新社总知无约束|酒垆诗卷任春风
犹恐丹砂染未匀|波中影是镜中身|长眉画向春风里|不许人间更效颦
寒花本是冰霜面|怪见谁家雪里红|应恐路人轻著眼|故将颜色换春风
逐电追风矫若龙|千金骨相世难同|露华吹湿黄罗帕|行过春风便殿东
春风过尽欲无馀|天禄花英玉不如|闭户清台谁累汝|正应归舍悉焚书
京洛尘中耿素衣|苍头冷面古须眉|春风红紫百千变|惟有此花如旧时
绝学千秋梦始醒|藻频何处荐舂陵|那知山市潢污里|别有春风一径庭
春风荡屋雨填沟|东合翛然拥罽裘|邻壁黄粱炊未熟|唤回残梦有鸣驺
回舟小息取僧房|一枕春风意味长|江上鹁鸪啼雨罢|隔洲烟树日苍苍
家家籼米与香红|客子餐腴复醉醲|但使普天无横吏|人间何处不春风
灯火欢迎不惮劳|夜深舆马度江皋|虚窗一榻平安梦|人在春风醉碧桃
何事霜天月满空|鹂雏百啭向春风|邻家思妇更长短|杨柳如丝在管中
十度春风老翠娥|君恩不似旧时多|海棠花下烧银烛|照见金车别院过
十三曾识卖珠名|几度春风醉舞尘|昨日斗鸡长乐观|文园偷访爱琴人
临卧更饮一杯酒|自唱仙谣拍双手|春风欺醉入怀来|留下乱花香一斗
锡杖凌空去复还|片云缥缈伴身闲|春风错种醍醐草|引得牛来食雪山
赞重清芳却恨迟|诗人曾费几多词|春风无限无名草|莫道芙蓉不遇时
穿杨力尽独无功|华发相期一夜中|别到江头旧吟处|为将双泪问春风
昔年车马绕芳丛|倒尽金缸卧醉红|可惜秾华俱扫地|兔葵燕麦自春风
洒洒春风玉树枝|何人吟得灞桥诗|画堂卷起珠帘看|三白人间正及时
不御铅华别是花|丰神高洁自成家|含章不解春风意|犹倚残妆隔绛纱
乌程霜稻袭人香|酿作春风霅水光|时复中之徐邈圣|无多酌我次公狂
山酒吹香绿满瓢|转回随峡放兰桡|年来不奈愁成绪|都与春风付柳条
好是春风湖上亭|柳条藤蔓系离情|黄莺久住浑相识|欲别频啼四五声
令尹鸣驺过石桥|想君寒梦正飘摇|追思转觉年来剧|乱似春风柳万条
灵和殿下三眠柳|舞尽春风入画图|记得风流年少事|青青还似旧时无
历尽冰霜几践更|皮毛剥落骨峥嵘|从前野烧闲花草|莫遣春风吹复生
会向石莲觅静机|云根法社自希夷|铿然不尽春风咏|一曲高山遇子期
今朝二供亦相宜|眼底忘忧粲是诗|有恨春风不相待|山林著在日长时
娇靥枝枝破浅红|暮寒无语向春风|谁来花底多情立|白发如丝一病翁
粉萼朱华俱满丛|莺喧蝶舞乱春风|前年手种今年看|自觉淹留已老翁
花枝临水复临堤|闲照江流亦照泥|千万春风好抬举|夜来曾有凤皇栖
马颊河阳近北辰|去来犹尔恨通津|陌头总是春风树|自笑杨花只恋人
露井香生百合开|夜深明月在青苔|春风自怨葳蕤锁|那有西宫玉辇来
一函香骨埋沙漠|魂魄多应绕汉庭|惟有春风知此恨|年年吹拂草痕青
暂时相见还相别|别恨多于未见时|明日新安江上去|春风波浪不相知
莘野磻溪亦偶然|每逢耕钓忆前贤|春风秋月闲来往|只付时人一醉眠
独对寒檠事短吟|有怀偏向故人深|却因华扁生新感|惆怅春风万古心
春风翻自朔方回|恩泽遥从北海来|涓滴须令沾涸辙|吹嘘合遣到寒灰
春风待看百花奔|旧事知谁可共论|颜色不曾追俗好|从他蜂蝶自劳魂
铿然舍瑟春风里|弄月吟归得我情|千载真传谁会得|好将一唯振家声
春风青草越王台|脚底连云海舶回|万国升平有今日|笑人陆贾奉书来
寂寥满地落花红|独有离人万恨中|回首池塘更无语|手弹珠泪与春风
忆别东湖两度春|西湖柳眼又新新|想因一样湖边柳|一样春风一样青
只道春风闭掖廷|朝来绾结髻鬟新|蛾眉不是专君宠|试触君衣鹦鹉嗔
竹外夭桃分外明|一枝折得绕溪行|春风谁道全无主|胡蝶飞来花上争
春风吹我过新田|往者从容已数年|历历幽花伴芳草|故交情味倍依然
铜匜艾纳翠氤氲|六六屏山酒半醺|梦入中州看秦画|春风吹乱玉梨云
九气分为九色霞|五灵仙驭五云车|春风因过东君舍|偷样人间染百花
衣剪湘云裳剪霞|出门羞落树头花|东君也雪司花耻|却纵春风乱鬓鸦
溪云酝酿社公雨|肯踏寒莎过阿戎|亦有小诗拈未出|且携瀑布煮春风
一番桃李又春风|送古迎今事不穷|南北故人鸿去外|东西野渡雪晴中
曾随六御历沙场|初解钩膺白玉镶|只合清时谢羁束|春风散诞华山阳
远色苍茫草际烟|春风也到雪崖边|不知最后屠苏酒|增一年欤减一年
僵立枯梢带雪霜|至今阴极动潜阳|不嫌孤寂无人到|一点春风万壑香
天公幻化不经意|双萼忽然枝叶同|一似人间好兄弟|朱鞍锦辔踏春风
郊外凌兢西复东|雪晴驴背兴无穷|句搜明月梨花内|趣入春风柳絮中
泥根捧入故吴宫|暖力迎随带渐红|栽近木兰殊有意|留连文酒系春风
不得中行必也狂|三三两两舞雩行|铿然舍瑟春风里|吟弄千年调转长
迎仙桥畔万条丝|淡荡春风二月时|知是踏青归去晚|几多游女唱杨枝
斜日摇扬在柳丝|孤亭寂寂水逶迤|谁堪别后行人尽|唯有春风起路岐
懊恼春悰困宿酲|偶随游子到溪亭|多情几行城南柳|三度春风见汝青
一场春梦不须忙|剩买春风又几场|一丈花开红玉蝶|小香何日比花长
百屋堆钱等梦回|春风多误燕归来|如何四壁都无物|独向人间傲劫灰
祇为到头乾不尽|纵饶见火亦难吹|年来岁往消磨去|不许春风管带伊
亭前不改晋山河|亭下春风屈曲过|我自不知贤者事|细挼花片付流波
春风披拂柳如丝|槜李舟中独酌时|写得罗浮春一片|寄将江左慰相思
半载幽居太寂寥|春风送暖此良宵|深情不必旁留恋|好布罗帷笼阿娇
十八燕姬宫样妆|缓歌金缕宴华堂|桃花扇底春风暖|一点梁尘落酒香
白毛红点巧安排|勾引春风上背来|莫解雕鞍桥下浴|恐随流水泛天台
坛边松在鹤巢空|白鹿闲行旧径中|手植红桃千树发|满山无主任春风
闲里身心得自如|春风茅屋燕同居|松花满地溪云滑|一榻晴窗卧看书
闻说城西射雁归|水清沙冷雁高飞|将军不是无长箭|为惜春风好羽衣
借子翩翩果下驹|春原随处小踟蹰|可能炙背春风里|卧把青铜摘颔须
春风小语记怀岷|二十年中臂屈伸|白发遗民几人在|重来老鹤更精神
一片丹山云出山|慈云高处共清闲|春风轻借吹嘘力|出本无心也会还
马蹄千里踏春风|为爱河阳制锦工|首重儒宗新像设|不妨特地拜文公
别来两月客唐昌|多少春风入锦囊|逗得到家无别事|工夫都上此山堂
叶落归根莫漫悲|春风解发次年枝|人如草木空多智|一老宁闻再少时
春风欲动客辞家|霖潦纵横路转赊|行到溪山愁绝处|千林一夜玉成花
四百桥边茂苑东|纤腰舞杀为春风|吴娘一一娇莺似|生长游丝落絮中
夜来天女散天花|笑倚春风貌似霞|山鸟不须偷眼看|应无一片著袈娑
不爱君家亿万赀|求师教子动京师|春风丹桂三千尺|秀出十郎更两枝
红薇滴露护轻寒|微鬓香丝卸玉鸾|只道春风庭掖秘|外间已作画图看
藏里黄棺壑上船|春风秋雨自年年|觉来天地终归尽|炼得丹成亦可怜
清霜绛帐捲芙蓉|遥见文姬淡月中|自歛色香羞自献|肯随桃李媚春风
新安城外结盟日|促膝论心入杳茫|今日春风君不共|柴门古树断人肠
陌上歌声枕上听|秋千梧影两亭亭|春风三月正花好|晓日一竿初酒醒
春风庭砌长兰苕|堂上慈亲冠凤翘|彩服尊前映朝日|回銮紫诰下青霄
簧舌琤琤巧万端|转令听者觉多般|争知阿阁春风里|晓日嗈嗈语凤鸾
一抔自筑珠丘土|双匣犹传竺国经|独有春风知此意|年年杜宇泣冬青
山径阴阴雨未乾|春风已暖却成寒|不缘天气浑无准|要护荼蘼继牡丹
共住江村一带偏|如君相与出尘缘|春风入座人同拂|秋月当窗魄迥悬
铁桥曾识春风面|玉铉终和上帝亨|散步江村霜月午|仙香万斛引丹青
南屏山下小园东|便做迁居也不同|昨日晴和今日雨|幽怀何地不春风
春日融融二月晴|春风蔼蔼百花明|少年嬉逐正应急|何处歌箫走马声
柳色含烟冻已回|杏花迎日暖初开|须知造化无南北|更远春风也到来
牡丹树下影堂前|几醉春风谷雨天|二十六年浑一梦|堂空树老我华颠
目断山河恨莫裁|折芳犹记小徘徊|细看叶底春风面|疑自幽篁影下来
昌黎空作送春诗|只道门前柳絮飞|岂识一犁江上雨|春风于此大知非
漫漫春风入舜韶|绿杨舒叶乳莺调|君王不为娱声色|无用辛勤学舞腰
暖律还吹岭上梅|数枝先发日徘徊|苔封曲径无人到|付与春风自在开
庭外缃桃一萼红|多情特地振春风|仙源已露真消息|迥作新花发旧丛
无赖年年逐酒徒|今年不饮兴何如|醉乡若有人名籍|但愿春风点检疏
春风忽送汉臣还|再入承明供奉班|怪得文章成五色|朝朝染翰近龙颜
千林摇落照秋空|忽散秾花在眼中|蝶绕蜂随俱入座|君家女手化春风
顾渚春风粟粒芽|宜兴小扇簇金花|多情每作临岐赠|不问回溪两翅斜
横经彻夜多程石|草阁从人数问奇|满座春风来玉案|一天时雨下莲池
鞦韆人散雨千丝|谁把秦笙隔院吹|但觉小桥烟外柳|春风无力逞腰支
乱云穿尽得平芜|一段冰寒碧玉壶|犹是春风未相弃|山前吹长万龙须
午鼎松声万壑馀|蒲团曲几未全疏|春风肯入姜盐手|不废秋窗一夜书
兰径香销玉辇踪|梨花不肯负春风|绿窗深锁无人见|自碾朱砂养守宫
喃喃说偈水瓶空|惚惚山河梦寐中|莫怪现前持敬畏|水西千载报春风
孤村古馆雨凄凄|客里愁闻乌夜啼|枕冷衾寒才闭目|春风吹转梦魂迷
故国名花夐不同|景阳机里织春风|莫将丽质惊丹卉|只把孤根托化工
晴日曈曈薄暮开|九湾新涨碧澶回|山灵莫道兹游晚|还许春风鼓枻来
城乌何意夜深啼|红杏梢头片月低|香冷熏笼人不寐|春风吹过玉栏西
一味清寒骨拄皮|且无心力去扶犁|江湖尽尽有闲地|况是春风草长时
一閧红尘小队通|使君高挹白头翁|莫言此老偏沾宠|百里春风处处融
折得寒梅全未开|铜瓶贮水养根荄|临鸾竞洗晨妆面|疑是春风入户来
东南笑话向梅庄|舞破春风是此裳|酒兴寻常行处遣|人生容易度时光
闻随使节过江东|想见旌旗十里红|多少苍生在寒谷|早吹邹律转春风
海内谈诗王秉衡|春风坐遍鲁诸生|我昔传闻薛吏部|为君遥式洛阳城
再渡长江旅梦牵|歌声子夜逐秋舷|人间苦海波犹沸|天上春风祗自偏
春风的的为谁来|绕舍闲花亦谩栽|庵内不知庵外事|夜来微雨小桃开
山上桃花山下蹊|几人冲雨复沾泥|怜君早得春风句|不向桃花开后题
宣和殿里春风早|红锦薰笼二月时|流落人间真善事|九秋霜露却相宜
奄忽离家已数秋|湖山何日扫松楸|封章允得天恩许|便买春风海上舟
太平无事似熙丰|天乐声和下帝宫|禽鸟也能知乐事|宫莺娇醉弄春风
海门孤屿涌中流|千古龙祠在上头|记得双旌苍水使|春风一舸下渝州
宫衣朝赐雪生香|团扇春风日正长|此际看花还旧色|重阳错认是端阳
看花无语泪如倾|多少春风怨别情|不识玉门关外路|梦中昨夜到边城
笑著斑襕学乳儿|民情物意总相宜|嬉嬉同在春风里|父样尊严母样慈
翛然三月闭柴荆|绿叶阴阴忽满城|自是老年游兴少|春风何处不堪行
犯雪渠乘访戴舟|不逢安道便归休|我今一月春风里|纵复回舟匪浪游
望眼生花泪已枯|青衣也合递归书|客情无奈春风雨|更问春空有雁无
春风时弄闲花草|满面纡馀气自和|行过小亭因坐久|却惊啼鸟一声多
梅残万点路傍雪|桃露一班梢上红|惆怅六鳌山已去|了无情绪答春风
鬓薄松松绿雾凉|春风点额麝香黄|背人扑得双蝴蝶|蒲扇蔷嶶露水香
玄都千树欲无枝|全得春风烂漫吹|晓露未晞红郁郁|仙源长在日迟迟
疏篱野蔓藏居鸟|绕屋闲芳舞蝶蜂|主人卧起开云籍|春风并坐笑从容
春风旅馆长庭芜|俯首低眉一老夫|已对铁冠穷事本|不知廷尉念冤无
儒服未曾看乐战|铁衣且自戏清时|春风莫道晚无力|解直天王百尺旗
白晰修眉紫绮裘|春风挟弹美遨游|几多红粉羞颜色|果匿怀中不敢投
春风并力著寒梅|一半先开笑未开|我亦悠然动清兴|欲题凡韵辄徘徊
雨过山村绿满陂|红芳渐少翠阴低|春风吹草依然碧|潮水浮花却自西
一病那堪两鬓衰|春风休负我连枝|几回搔首南窗下|花落花开总不知
兔葵燕麦撼春风|废址颓垣古县封|聚落已迁江上去|隔林已旧雨三峰
羽葆攲墙绿未摇|春风易放曲尘消|天教叶叶关机轴|不与群芳一样彫
鹤背从来不载钱|老梅风雪是忘年|春风若肯留相待|定趁湾头水上船
山北山南雪半消|村村店店酒旗招|春风过处人行少|一树疏花傍小桥
绿苞初结牡丹丛|千叶夭桃烂熳红|唯有海棠芳意懒|柳花无力受春风
玉树歌残月上弓|谁将白刃斩春风|妄言若不惩高叟|断案如何服太公
草鞋踏破世间尘|乞饭因缘不为身|一路春风好消息|不知此事付何人
相见年年眼更青|相看柳色又烟汀|画楼好抚春风醉|一月休教一日醒
赏樱日本盛于唐|如被牡丹兼海棠|恐是赵昌所难画|春风才起雪吹香
宫花灼灼柳绵绵|一道春风响静鞭|驾出未知何处去|月华池上教龙船
湖上无书问老逋|冰霜岩壑耐清孤|入更月上天全白|转首春风是画图
春风吹花落客愁|湖上酒家多起楼|醉斫鲤鱼歌白雪|翻忆十年曾此游
金鞍玉勒照花明|过后春风特地生|半醉五侯门里出|月高犹在禁街行
阖闾杨柳几春风|山远台高望眼空|麋鹿不来人亦去|鹧鸪啼处是吴宫
片素生烟古色浓|碧桃花树劈春风|吹箫仙子今何在|正好骑鸾向此中
依旧春风满建章|重来搦管对君王|即看应制偏承宠|何处新诗不擅场
满山稚子欲翻篱|莫管春风上番时|来伴野僧参玉版|不知今日已茶毗
杨花零落暮春风|醉起南轩夕照红|闲倚焦桐坐无语|故人相隔海门东
林生牢落叹萍蓬|词采飘飘甑屡空|闻道河阳花满县|欲从大手借春风
八表烟霞总一家|蓝桥到此作生涯|人间富贵尘如海|虚度春风三月花
清汜垂虹贯浊流|崤函虎踞瞰中州|山河不尽登临兴|两袖春风独倚楼
一艇东来公已仙|午天花柳为谁妍|深培根本存生意|把握春风有阿连
江上春风底事寒|主张火匮一雷鼾|不干酒力浓时困|自是人情熟处安
潮到江楼月到迟|百年心事有谁知|床头寻得刘琨剑|舞向春风惜旧时
绕架蒲萄叶尚稀|瓦炉闲炷柏烟微|年年绿暗轩窗意|却恨春风不早归
玉妃曾服丹霞酿|冰雪虽寒晕自红|不似陌头桃与杏|强夸颜色媚春风
门外春风吹倒人|过门宁惜滞车轮|君能劝我杯中物|我亦挥君壁上尘
祗王园里有频迦|偶逐春风到我家|本是一株无影树|也随明月作空花
节届烧灯奈若何|客楼三夜听霶𩃱|春风有意催花信|小雨如酥不用多
事关休戚已成空|万里相思一夜中|愁到晓鸡声绝后|又将憔悴见春风
衮尘六马记唐宫|失却图中玉面骢|好逐劝农贤太守|东郊明日踏春风
雨后桃花可意红|一川杨柳醉春风|舞衣歌扇重撩理|百尺朱楼烟树中
泪横香粉纻双痕|怨管悲丝只为恩|多少春风不相属|落花啼鸟自黄昏
兔颖分香淡又浓|春风随意写游龙|展图共惜婵娟态|不是崔徽镜里容
杖藤为笔沙为纸|闲立庭前试草书|无奈春风犹掣肘|等闲撩乱入衣裾
江上春风几日回|一枝先傍小堂开|恨无冷艳连天白|已有生香特地来
舴艋长牵溯逆流|春风追送几濒头|他年记取南安路|莫误今朝是广州
杜鹃何事二更啼|杏子枝头片片低|忽忆故园眠不得|春风吹过玉关西
桃李向人何许懒|春风用事不教闲|羁愁先自深如海|诗债那堪积似山
三载刘郎海上归|春风红碧自成蹊|刘郎再入看花会|不看夭桃只看葵
倾倒怜才出至公|吹嘘牙颊自春风|宽和肯问车裀吐|涵养须知内史聋
乍逐春风上帝畿|如何短棹乂将归|看君身似潇湘雁|不厌年年南北飞
老子倾囊得万钱|石帆山下买乌犍|牧童避雨归来晚|一笛春风草满川
花从天上落人间|北客来稀路阻难|胜味忽惊藜苋腹|春风肠断五台山
莫辞官小路间关|趁取春风稳着鞭|无限清时推毂手|冲天何必待三年
秦皇游幸出梁山|翠阁朱楼起万间|千载春风歌舞地|牛羊斜日牧儿还
一路桃花愁杀人|柳塘茅屋正宜春|春风不是不相识|不遣春山养病身
江上春风留客舟|无穷归思满东流|与君尽日闲临水|贪看飞花忘却愁
雪窗忽见两三花|便觉诗情渐有涯|应是东君念穷独|春风先遣到侬家
杖策儿扶村舍翁|一樽花下卧春风|社前雷动催茶笋|兴入千岩万壑中
满眼烟光暖欲醺|回思粉面杳如云|恨无崔护桃花句|泣断春风也不闻
白首儒生困路岐|残杯冷炙饱还饥|一朝得意春风下|便把驴儿作马骑
劫灰飞出祖龙宫|六国强吞总是空|独有椒兰香不散|春风移过草花中
忆昨宣和从武皇|春风省识御袍香|自从翠盖巡沙漠|无复徵歌出洞房
含章檐下春风面|造化功成秋兔毫|意足不求颜色似|前身相马九方皋
学写曹娥未就时|闲来只爱弄花枝|何当结得樱桃子|不负春风作意吹
朱雀街头观阙红|角门东畔好春风|人家一样垂杨柳|种入宫墙自不同
映门绿叶长桑麻|满地深黄菜著花|祇道春风恋城市|也留情向野人家
浯溪见了紫岩回|独笑春风尽放怀|谩向世人谈昨梦|便来唤我作诚斋
曲江西岸又春风|万树花前一老翁|遇酒逢花还且醉|若论惆怅事何穷
久客风尘怜病渴|检方相向夕阳斜|君心似逐春风转|细雨迤门有杏花
酒兵招我破愁城|顿觉春风拂面生|却迫豺狼飞小艇|当知捩手又翻羹
恰回午枕自华胥|忽得周郎一纸书|江上春风能几日|莫教门外柳萧疏
不扫竹根藏笋茁|旋培残雪拥兰芽|为君更接樱桃树|付与春风换却花
临婚谁说愧英雄|日事兵书最有功|不学分香歌舞态|西陵遥望泣春风
柳市春风白面郎|横街挟瑟过尘香|水楼花气江城月|无计青钱买夜长
秀出天潢一派来|广寒早折桂枝回|生前笑破春风面|尽把浮名付酒杯
为惜纷纷作雪飞|忍看桃李便芳菲|小瓶留得春风面|尚可携壶一醉归
积雨冥冥溪涨高|春风下峡双鸣桡|莫道下滩容易在|下滩篙比上滩牢
木笔花名映碧栏|词臣相对动毫端|晓来似惹松烟滑|疑向春风咏牡丹
犁花千树雨初收|上苑春风吹未休|新制乐章音调涩|敕教依旧唱伊州
摇曳春风绿万丝|笙簧朝暮语莺儿|谁知孝子伤心处|不见停杯侧耳时
春风摇漾一丝丝|嫩绿轻黄二月时|见说流莺栖不稳|低飞仍觅隔年枝
更劳今日春风至|枯树无枝可寄花|览镜唯看飘乱发|临风谁为驻浮槎
困雨愁烟湿锦丝|脂痕轻染最娇枝|曲阑长断春风晚|花未开时色已衰
君阳山下足春风|满谷仙桃照水红|何必武陵源上去|涧边好过落花中
杨柳毵毵弄晓晴|柳边持酒送君行|春风吹起如簧语|可是啼莺最有情
三应声中密意通|分明饭布裹春风|休论亲切不亲切|巨舶回程至海东
重冈古道春风里|草色花光似故人|却喜此身今漫浪|回家随处得相亲
欲出家园意万端|几烦飞札下长安|春风坐里双尊绿|添得西州泪不乾
千灯一坐放光明|帝网交罗互不争|谁与春风露消息|珊瑚枝上唤流莺
一自离家将十秋|庄山何日扫松楸|封章乞得天恩许|便买春风潞水舟
满城箫鼓沸春风|爆竹声喧凤蜡融|三十万家齐上彩|一时灯影照天红
度索山头一种蟠|彩霞晴映紫宸寒|朝回带得春风面|传与人间作画看
四山有雪未全融|蓓蕾梢头茁小红|也欲索花同一笑|苍颜羞涩见春风
山是乌山落一支|径烦诗眼相亭基|舞雩人在春风里|清坐不言山更奇
十年前向此中游|尊酒传呼夜未休|何事春风不相待|垂杨摇落水边楼
已是春风酿雪香|月波斜浸玉肌凉|如何不入荆王梦|却逼何人要洗妆
东家昨日杏花开|西舍今朝燕子来|载酒莫辞花下醉|春风能得几时回
阆风台畔日含晖|满径春风百卉菲|犹有桃花开未遍|似应留待主人归
桃笑春风菊笑秋|冶容正色不相侔|寒梅一笑如堪索|这笑方为是匹俦
蟠根带石傲年芳|秋雨春风拂水长|不用引年劳服食|相公勋业似汾阳
凹处移将凸处填|悠悠填满乱山颠|是中自有从龙便|勿谓春风不偶然
蓼芽蔬甲簇青红|盘箸纷纷笑语中|一饼不分空恨望|暮年知有几春风
春风一夜到桑麻|嫩叶柔枝渐次加|晓起喜闻童稚语|新移丹荔亦萌芽
夜续晨炊贫自由|强教涂抹只堪羞|闭门静看花开落|过却春风不识愁
十日前来翠满腔|重来二麦已摇黄|春风亦自知艰食|日夜吹嘘早熟香
并倚春风映画堂|相偎应说夜来长|同枝同叶缘何事|脉脉芳心各自香
今日樽前败饮名|三杯未尽不能倾|怪来花下长先醉|半是春风荡酒情
遥忆春风数千里|祇啜江亭一杯水|山阴父老溪畔来|未见使君清若此
蓬科不见当时葛|马鬣犹传旧日名|星火程期京国梦|春风花柳故乡情
偶过东湖日未斜|满城谁是辟疆家|寻常杯酒还来此|指点春风几树花
受箓坛前云更长|春风漠漠杏花香|峰回路转无人处|恰见天书字数行
双钩带血不敢飞|城荒草碧春风吹|秪今惟有台前月|曾照吴宫花发时
夕阳原上两三家|行不逢人只见花|正是一年春好处|春风应怪在天涯
自怜汩没在天涯|几度春风阅岁华|最念田真苦相失|月明空对紫荆花
忆子啼猿绕树哀|雨随孤棹过阳台|波头未白人头白|瞥见春风滟滪堆
诸老襟期三十年|看花杖屦又栖禅|春风不断斯文意|嘘拂衣冠著一边
灯火宗盟旧日寻|宜家宜室正如今|春风苹藻慈湖上|琴瑟新调太古音
蒲萄斗酒自堪醉|何用苦博西凉州|使我堆钱一百屋|醉倒春风更掉头
东家姊妹惜春风|每倩旁人为理容|待到夜深车马散|鼓楼偷去拜先锋
十日晴明九日非|人家庭院绿成帏|春风怕见匆忙去|莫放杨花一点飞
一树夭夭灼灼华|满前万善意无涯|春风比屋宜家子|谁识枢机在一家
独上西楼四望赊|玉林琼树影交加|春风也解嫌萧索|借发明年最早花
仕晚自知为学拙|家贫人道治生疏|满山薇蕨春风老|昨夜邻翁有报书
草房仍著薜萝遮|地拗林深独一家|只道春风吹不到|门前依旧有梅花
芳春合外茂林中|池上新桥路径通|谁种松篁藏古意|我栽桃李引春风
观鱼暂觉心差乐|化蝶元来梦亦忙|得似醉中都放下|春风自与百花香
鹅州城东古梅树|鳞甲满身如老龙|冷霜极冷欺不得|春风吹作玉玲珑
十载仙家采药心|春风过了得幽寻|如今纵有相逢处|不是桃花是绿阴
通宵银烛影摇红|坐对孤鸾伴守宫|空有妇人娇态在|眼儿薄媚怨春风
从夸倾国妒春风|魏紫姚黄恨未工|一自汨罗悲木末|新愁多在锦城东
鼎中朱橘亘天红|此是时时养火功|元气归炉神不散|春山春水自春风
城中寸土如寸金|幽轩种竹只十个|春风慎勿长儿孙|穿我阶前绿苔破
新花的皪更玲珑|学弄芳妍小涧中|冻蝶寒蜂谩相妒|今年才得试春风
半生独受春风残|万感相随秋夜长|隐几无眠听落叶|松梢摇雨溅山房
一曲清歌绕画梁|春风吹散舞衣香|酒酣却笑苏州守|何事樽前欲断肠
去岁凭君看泽兰|楚云今夕更邀欢|名从片玉声逾藉|舞袖春风不解寒
秦钗枉断长条玉|蜀纸虚留小字红|死恨物情难会处|莲花不肯嫁春风
银鞍白马少年游|十里朱帘上玉钩|为问别来新柳色|春风得似旧杭州
客肠郁郁谁为开|任侠何如汪秀才|仲冬霜冽不解冷|有时自挟春风来
仙苑春风几奏名|三千年实结初成|曾将一点枝头血|换得灵云两眼睛
一枝如玉翠亭亭|聊寓同乡赠别情|莫向春风爱桃李|冰霜要见岁寒盟
参天乔木圣公家|应爱春风满圃花|还似濂溪窗外草|一般生意浩无涯
里巷相闻长者声|春风更有女萝情|殷勤为作愁肠曲|白日西颓月又生
十日溪头鹢退飞|相逢那暇问雄雌|不如二月春风好|草木无情亦去思
幽圃春风荡漾时|阿谁绣出百花枝|春工不与人争巧|玉笋羞拈五色丝
深深帘幕护香云|脸晕丹霞酒半醺|试学儿啼供燕喜|春风笑语隔花闻
春风亦到我窗轩|洁白殷红日正暄|桃李人间已无数|且看踯躅与山矾
檀口微开皓齿香|眼波浮动脸生光|桃花未落燕脂浅|半飐春风半倚墙
春风日日柳年年|到老那知稼穑难|若见田家秋作苦|教人一饭不遑安
珠翠云随凤辇行|重楼截臬与天平|春风不禁宫中事|吹落珠帘笑语声
沙外春风柳十围|绿阴依旧语黄鹂|故应留与行人恨|不见秦郎半醉时
两岸山林总解行|一层送了一层迎|天公收却春风面|拈出酸寒水墨屏
大宴三宫旧典谟|珍羞络绎进行厨|殿前百戏皆呈应|先向春风舞鹧鸪
垂柳垂杨千万条|春风留客董娇娆|他时怕唱清江曲|二十年前旧板桥
春风随处作春晴|杨柳依依绿未成|昨夜池塘新雨足|蛙声刚乱读书声
一夜帆飞瀫水浔|南屏山色望来深|灯花落尽棋敲罢|两屐春风到武林
春风犹自雨能寒|破褐才除又觉单|眼暗头昏书懒读|一庭幽草静相看
急雨不闻枝上莺|春风祇度管弦声|花梢日拥千兵出|柳叶低遮五马行
堂下朱阑小魏红|一枝浓艳占春风|新闻洛下传佳种|未必开时胜旧丛
客邸春风吹梦长|匆匆京阙又江乡|浮生尽道如春梦|却笑浮生无此忙
常记东园按舞时|春风一架晚蔷薇|尊前不展鸳鸯锦|只就残红作地衣
玉树郎君两白眉|照人英爽自儿时|乃翁可笑太多事|绕舍春风千万枝
西江一斗依违里|短褐高轩激宕中|我度与公同一大|许酣天地作春风
便得春风也是枯|藤萝不挂尽萧疏|遥知练鹊过新绿|只似河阳掷果图
梨花云底路参差|折得春风玉一枝|南雪未消江月晓|欲从何处寄相思
玄圃春风赐宴时|双成独奏玉参差|侍晨饮釂虚皇喜|一段龙绡索进诗
九转丹成最上仙|青天暖日踏云轩|春风贺喜无言语|排比花枝满杏园
手插春风十万条|野香落絮玉摇摇|黄鹂莫误看花眼|等得南薰雪未消
帝家好赐矞云龙|祇到调元六七公|赖有家山供小草|犹堪诗老荐春风
水接西江天外声|小斋松影拂云平|何人教我吹长笛|与倚春风弄月明
何事重新作此年|身无疾病意欣然|春风莫但开桃李|吹落妖星静九天
寄傲南窗罢草玄|寥寥三径菊花前|春风自足繁桃李|为爱秋香到晚妍
路平正好坐车中|时有禽声山翠浓|凭轼斜眸看法帖|开帘正面受春风
此树先人手自哉|当时数日待花开|树今如此人何处|惭愧春风岁岁来
耐尽冰寒鬓已霜|春风一点到穷荒|委缣仅见方义尉|更有何人赎仲翔
楚云万里望京华|贾传南迁路未赊|谁料逐臣今更远|春风三月过长沙
梅花树下春风静|苔荒荠老围春井|山翁汲泉来点茶|触残花下玲珑影
画图常识春风面|云雾衣裳楚楚裁|为问人间春几许|石栏西畔牡丹开
名高折桂方年少|心苦为文命未通|闻说东堂今有待|飞鸣何处及春风
错落云烟傍草庵|繁枝应许赤松参|春风暖处如相忆|数尽霜中一月谈
人说花光物外仙|文章豪客欲移船|春风留在三花树|要与东溪结后缘
一曲春风已擅场|浅颦低啭更传觞|令人忆杀香山老|旧日玲珑也姓商
打得旁枝手有神|接他生气一番新|自家无限真消息|错借春风与别人
春风桂楫木兰舟|欲采芳蘅不自由|浅濑潾潾吹暮雨|苍梧云冷易生愁
乱后玄都失故基|看花诗在只堪悲|刘郎也是人间客|枉向春风怨兔葵
不走瀍东走涧西|八年迎送愧山妻|长思醉卧高堂上|满枕春风听竹鸡
卧抱春风醉不醒|几时飞得到昆陵|料来恐泄天机事|也待教人问不应
曲榭层台花木深|春风千骑盛登临|高山流水非无意|正得君来慰我心
塞上番儿控骕骦|岂知天厩有乘黄|春风驰道花如锦|玉勒骄嘶出建章
贫居村坞长无事|谁复能过野老家|只有春风太情重|小桃深巷也开花
又被时人写姓名|春风引路入京城|知君忆得前身事|分付莺花与后生
榕树梢头访古台|下看碧海一琼杯|越王歌舞春风处|今日春风独自来
费尽胭脂捻得成|杨妃醉后越娉婷|定应梦著三郎事|吹老春风不肯醒
名花选得进西宫|正值新妆一捻红|自是六宫虚粉黛|倚阑谁复更春风
绛蜡融春扇欲开|恐君池阁独传杯|故将曼语招新句|望外春风作伴来
谁种琅玕傍碧溪|森森高节与云齐|春风养就林间实|留待丹山彩凤栖
曾驻金华傲紫烟|偶来此地了尘缘|春风白石冈头路|虚老松花过一年
夹路依依千里遥|路人回首认隋朝|春风未借宣华意|犹费工夫长绿条
沈水衣笼白玉苗|不蒙湔拂苦无聊|烦君斫取西庄柳|扶起春风十万条
台殿曾为贵主家|春风吹尽竹窗纱|院中仙女修香火|不许闲人入看花
春风绿遍林间木|想见晴岚扑闲屋|山人琴剑未归来|知谁把我残书读
游丝无力系春风|水面从飘点点红|晚渡舟横人独立|厨烟著柳细濛濛
登山临水送将归|揽涕无从日向微|水远山高动千里|春风浩浩客吹衣
十里横塘半积烟|春风何处最堪怜|长堤鸟语不知处|轻絮无声入酒船
何处猿声更断肠|夜闻孤女哭凄凉|泪痕滴著台旁树|纵到春风亦少芳
小萼裁成绛蜡匀|绣难相似画难真|春风用意匀颜色|未怕青腰玉女嗔
瑶花不但遍燕山|幽地虚池总一般|只恐春风吹得急|徘徊再赏片时间
小桃常忆破正红|今日相逢二月中|自是粉闱人未识|莫因花晚笑春风
花底群仙摇佩珰|神凝太素美清扬|春风吹梦来金鼎|夜月霏香到玉堂
七闽文物有容辉|吹律邹生事已非|欲向春风问消息|一时翘首问乌衣
一片湘云湿未乾|春风吹下玉琅玕|强扶残醉挥吟笔|帘帐萧萧翠雨寒
年少丛中最老成|春风一点尚留情|先生早晚调羹去|说与群儿莫浪争
轩窗小小受千山|杯酒匆匆胜肆筵|满面春风相照处|话心只话数年前
春色才堪拥座中|小乔曾亦恨春风|临妆若使罗郎见|定折桃花赋比红
玉杯锦席坐春风|笑看桃花映酒红|为问主人今日醉|几回能在百年中
春风秋月几离忧|谁似倾心结并头|织女机丝何处所|长年辛苦会牵牛
寒食常年柳未黄|今年花满旧池塘|如何春色今年早|试对春风笑一场
山川百战古刀州|龙节来分圣主忧|静守化条无一事|春风独上望京楼
绿叶黄花相映深|水边台畔结浮阴|何人解赏倾城态|一笑春风与万金
一径幽姿迥不同|漫随红紫笑春风|螳螂不是当车者|接叶攀条隐绿丛
沙暖花香弄午晴|苦撩诗思浩难禁|偷闲不办追年少|只有春风会此心
山崦楼台花树枝|杜陵韦曲恣遨嬉|画图省识春风面|应是开元未乱时
白首相逢又别离|好怀开处不多时|江头柳树春风里|怪底千丝与万丝
尽到朝元会上来|春风坐遍小琼台|闲听蔡诞输龙语|引得诸仙笑似雷
潘岳无妻客为愁|新人来坐旧妆楼|春风犹自疑联句|雪絮相和飞不休
独逞幽姿冰雪中|不同桃李竞春风|莫言此日未成实|停看调和鼎鼐功
欲驱残腊变春风|只有寒梅作选锋|莫把疏英轻斗雪|好藏清艳月明中
只合台前剩种桐|万柯摇碧护春风|纵无丹凤重来此|且障长安落日中
雪色寒分粉署光|午云稀薄漏微阳|百花无意争春媚|沾著春风各自香
香味清机仙府回|萦纡乱石便流杯|春风莫泛桃花去|恐引凡人入洞来
十日春风醉不醒|独骑瘦鹤送君行|一源活水来千里|不尽人间聚散情
纵令日日醉春风|已恨花无十日红|何事东君长作恶|不容春色丽晴空
乱山蛮树向人低|遥绾铜章赴五溪|为想春风与嘉政|新年俱到夜郎西
三峰高远翠光浓|右列仙宫左梵宫|月落轩空人不见|野花山鸟自春风
花枝不管人为客|笑向春风满意开|忽忆寻芳年少事|梦魂曾绕故乡来
广成得道自崆峒|少广功成阆苑中|自是仙家春不老|蟠桃枝上又春风
湿湿群行四百蹄|耕黎初罢乐相随|春风绿遍川原草|回首牧人知是谁
昔日缇萦亦如许|尽道生男不如女|河阳满县皆春风|忍使梨花偏带雨
玉雪毛衣□□□|平生惯弄碧潺潺|春风唤起双飞兴|不得鱼虾也入山
去年今日此门中|人面桃花相映红|人面不知何处去|桃花依旧笑春风
春风杨柳变江湄|织雨笼烟不自持|莫漫风流比张绪|年来扳折不成丝
临水桃花已乱飞|向人浑似诉离披|溟濛细雨春风暴|还是青林生叶时
绝去人间浅俗香|染成天上羽衣黄|绿窗拟倩纤纤手|收拾春风入枕囊
一陂春水绕花身|花影妖饶各占春|纵被春风吹作雪|绝胜南陌碾成尘
带水依城一径微|出城桃杏雨来枝|最怜杨柳身无力|付与春风自在吹
幽居懒慢养馀生|强为春风处处行|藉草弄花终少味|寻山爱竹尚多情
花到浓时花欲无|桃嫌太俗杏嫌粗|孤山别有春风面|消得徐熙没骨图
催老年光衮衮来|好怀知欲向谁开|箕山颍水春风里|呼起巢由共一杯
压架春风十万条|护檐霜干自萧萧|一朝尽识群贤面|陡觉星辰共碧霄
城外园林非一主|春风总总为开花|游蜂语燕随人眼|过尽南家与北家
吟屋萧疏霜后村|江头千树欲黄昏|等闲又被春风觉|添得寒梢月一痕
蕙帐烟凝昼掩关|落花时节雨阑珊|客来惊起还乡梦|绕屋春风绿树寒
细蓓繁英次第开|攀条尽日未能回|不如醉卧春风底|时使清香拂面来
一带晴林散晓鸦|山边理棹钓云沙|有人策蹇春风里|应向溪头问酒家
镜里山林绿到天|春风只在禹祠前|一声何处提壶鸟|猛省红尘二十年
额间拂杀御袍黄|衣上偷将月姊香|待倩春风作媒却|西湖嫁与水仙王
众香芬馥著人衣|云母光寒露未晞|围得春风胜绣幕|纷纷红紫斗芳菲
山杳云深路更纡|绿杨深处结吾庐|春风淡荡鸟声寂|时有良朋访起居
春风一蝶自悠扬|八十能过百岁长|莫怪蓝田饶晚价|有儿谁似北中郎
春风吹袂过溪塘|有客来称铁面郎|今代贵人甘软媚|可能肮脏倚门墙
座中豪客洛阳才|醉舞春风拂袖来|明日却寻歌管地|中庭空有折残梅
罨画溪头敛翠眉|绿杨扶起又低垂|春风尽与花为主|不解庭前百结枝
载酒龛岩饮石坡|危桥摇兀步难过|至今梦想何由到|心逐春风绕薜萝
多能百舌弄春晴|解作春风百鸟声|独立高林千尺上|黄鹂无数不能鸣
断雁啸云天试霜|客中何事不凄凉|玉梅约住春风信|更让黄花半月香
罗江许薄偶然逢|又得成都一信通|惟有大厓李居士|洞庭何处醉春风
乡关久别梦魂惊|十载归来百事更|惟有门前杨柳色|春风不改旧时清
梅艳凌霜带雪馀|露华洗尽玉生肤|东方千骑催人去|聊折春风寄雁湖
筑亭疏沼隔尘埃|白白朱朱次第栽|人面春风俱不老|板舆日日看花来
伤秋不是惜年华|别忆春风碧玉家|强向衰丛见芳意|茱萸红实似繁花
树头树底花开尽|摆撼春风略不停|耐久何如种松竹|岁寒相对眼终青
柳条搓线絮搓绵|搓够千寻放纸鸢|消得春风多少力|带将儿辈上青天
陌上春风紫翠重|烟含汀树淡还浓|夜来水涨溪桥断|应是雷霆起蛰龙
纸里重重想自封|枪旗叶叶带春风|谁言两地人千里|清味尝来总一同
佳人自折一枝红|把唱新词曲未终|惟向眼前怜易落|不如抛掷任春风
离离香粉淡争妍|莫作荒寒景趣看|绝似承华宫槛畔|春风和露湿阑干
又见春风湖上花|故人南北已无多|谁能记得同游处|不奈萋萋绿草何
阿婆辛苦住西邻|岂爱无家更愿贫|秋月春风担阁了|白头始嫁不羞人
柳老春深日又斜|任他飞向别人家|谁能更学孩童戏|寻逐春风捉柳花
男儿更老气如虹|知鬓何嫌似断蓬|欲问桃花借颜色|未甘着笑向春风
三十年来认得真|吉凶无据自无情|鹊声纵好非归计|塞耳春风第一声
几日春风自在颠|谁家相唤上鞦韆|难留花住那堪雨|不奈天寒更禁烟
汴水东流接大河|曾经帝里问铜驼|春风三月旗亭酒|落日夷门一放歌
上尽层城更上楼|绿杨枝外尽汀洲|蝶衔花蕊蜂衔粉|同向春风各自愁
半路梅花作峭寒|怀人无地著愁酸|幽居独得春风力|补缀林塘渐可观
涿州沙上望桑乾|鞍马春风特地寒|万里如今持汉节|却寻此路使呼韩
不与春风别有因|香苞长好四时新|曲屏忽见西明种|疑有蓝关竖箔人
掠燕藏莺覆碧潭|丝牵缕结弱难堪|可怜庾信多萧瑟|犹想春风似汉南
烟雨濛濛不湿衣|春风欺客逞寒威|篮舆无著新愁处|小酌村醪款竹扉
玉照堂中瀹早茶|下临溪水织纹纱|十诗小试春风手|催发溪梅两岸花
去岁栽花遍小栏|只忧芳艳不禁寒|年来醉赏春风里|无限边人见牡丹
银烛前头见楚莲|雪香轻袂掌中旋|章华台上春风起|一片杨花拂玳筵
紫驼宫锦玉连钱|南陌春风别去年|唯有越王台畔草|销魂依旧带寒烟
山圃归来花半空|尊前一别五春风|新松已自高三箠|旧堑还须广十弓
并马来寻水西寺|春风忆我惯曾游|壁问题字悲欢共|帘下炉烟尽日浮
偶阁蓬苑向草莱|何人指点百花开|春风吹送梅关雨|曾寄南川一榻来
春风吹动漏声残|醉后归来独倚阑|雨湿落花飞不去|乱红粘满石棋盘
春风堂上降鸾凰|瑞气祥烟日正长|翠竹碧梧歌不足|高烧银烛夜煌煌
青阳门下旧诸生|长忆春风服既成|我尚为童君已冠|如今白发见交情
酒渴呼童汲井华|借眠苔径月初斜|小窗红叶时飞下|误作春风送落花
数间破屋洛城傍|门闭春风煮茗香|月蚀一诗讥逆党|添丁奇祸竟堪伤
绛衣披拂露盈盈|淡染胭脂一朵轻|自恨红颜留不住|莫怨春风道薄情
先生旧把钓鱼竿|弄月云涛手本闲|只为春风藏不得|却来摇笔对三山
龙跃虬蟠旋作潭|绕红溅绿下东南|春风散入侯家去|漱齿花前酒半酣
一点妖红早着花|春风处处看云霞|就中欲问千年实|笑指瑶池阿母家
误杀婵娟是画图|千年孤冢长蘼芜|春风似亦怜芳质|不遣穷阴草色枯
去日庭中始见栽|既成林后客归来|春风摆尽轻狂絮|留得清阴满宪台
右军宅化空王寺|秘监家为羽士宫|惟有先生旧池馆|春风归在杏坛中
记得濒行倒玉卮|春风系缆己多时|别来几度增惆怅|只向人前说项斯
蕨手犹拳已箸长|菊苗初甲可羹尝|山村富贵无人享|一路春风野菜香
白头村妪白头翁|盛事惊看在眼中|可惜一抔江上土|野花黄蝶领春风
人间自是语便便|不是春风不肯怜|为寄一声何满子|相思今日尽君前
瓶里桃花点点红|水南依旧笑春风|寻僧共看山中友|识赏何如付苦空
满地春风避草庐|悠然一梦已蘧蘧|由来秘器东园美|不匣侬家万卷书
闻说栽时正出家|春风四纪阅芳华|如今示疾空山里|怕引诸天来散花
王孙绝艺世咸夸|爱写兰花与蕙花|楚畹于今谁复见|春风芳草暗天涯
裁剪群英荷化工|闲中无计答春风|自锄花径平如掌|要使荆榛一扫空
此心如铁蕴阳和|不得春风也自花|何自高人爱潇洒|夜深踏雪到山家
野梅香软雨新晴|来此闲听笑语声|不管少年人老去|春风岁岁阖闾城
不知芳物过春风|傲兀扁舟怯浪翁|得似王猷剡溪上|何须范蠡五湖中
艮岳当年御辇游|花神有意结重楼|谁知天上春风乐|翻作青城一段愁
三月一日天气佳|燕南春风着面来|渡头杨柳不堪折|忽忆故园花尽开
土牛迟重小加鞭|无限春风才管弦|好事东君真敏捷|也能雪里散红莲
年光空感疾如流|同向春风各自愁|有境牵怀人不会|落花深处指青楼
春风阳羡百花明|携手张公洞里行|二十年来谁在者|白头挥泪读题名
素心原不上胭脂|不及春风却赠谁|香腻重门关不住|几曾轻许外人窥
新陶瓦缶胜璚壶|分得春风玉一株|最爱寒窗闲读处|夜深灯影雪模糊
秋水秋云杳一乡|月明谁此棹相将|只愁错认来时路|处处春风茉莉香
栖志浮云小万钟|带经高垄度春风|义方莫问当年事|十五男儿识阿戎
春风万里虞姬草|夜月千村蜀帝花|已矣莫论如许事|菜畦黄蝶绕田家
碧山无限锁龙堆|羌笛胡笳汉使哀|日暮春风鸣白羽|知君突骑射雕回
林下风流自一家|纵施朱亦不奢华|冷香犹带灞桥雪|不比春风桃杏花
含笑初无巧笑容|未知名字复谁从|尔今顾有嫣然状|不笑春风却笑冬
山馆无人日日开|岩深林密晓猿哀|移文恐到人间世|羸马春风独自来
红罗亭下又春风|小凤飞来树已空|后主当时欢宴处|新花如火照唐宫
仙楼十二敞春风|千树桃花似锦红|瑶水玉娥清宴罢|素鸾归去月明中
秦淮何处饶寒色|长板荒桥霜草多|惟有春风寄樊口|当筵能唱隔江歌
春风次第水增波|千里清淮一棹过|更恐南行劳应接|随堤新柳似新鹅
腊雪初消柳眼寒|春风才入酒杯宽|一年佳节知多少|屈指从今是履端
此地何年罢战争|春风犹锁九连城|辽东老鹤归来晚|四野无人草自生
经时涉塞意难论|乍见春风入烧痕|不道平章亭子畔|数枝红药向人繁
舍人簪笔上蓬山|辇路春风从驾还|天上飞来两乌鹊|为传喜色到人间
浅红花片间深红|老眼看花似雾中|我亦前身花里鸟|头颅如雪爱春风
细柳军容昔自奇|六花指点绕旌旗|千群战骑争相逐|独向春风顾盼迟
粉刺丛丛斗野芳|春风摇曳不成行|只因爱学宫妆样|分得梅花一半香
辇路春风锦绣张|裁红剪绿斗芬芳|黄罗伞底瞻天表|万叠明霞捧太阳
自昔名花羡牡丹|春风娇艳令人欢|若教植此沉香北|也得君王带笑看
秦声楚调怨无穷|陇水胡笳咽复通|莫遣黄莺花里啭|参差撩乱妒春风
吞舟尺泽岂能容|此地谁知著卧龙|当日春风生笔底|至今山色十分浓
双玉亭亭翡翠毛|春风晴拂彩云高|也知结实须来凤|即遣为竿合钓鳌
春风吹鬓思悠悠|来上弥罗百尺楼|城郭万家尘似海|祗应高处不知愁
今年花是去年梅|又对春风一笑开|不似飞霙能顷刻|香中更有和羹才
乌巾年少归何处|一片彩霞仙洞中|惆怅别时花似雪|行人不肯醉春风
红朵青条摆弄同|人间无地不春风|莫轻此辈蓖麻子|也在先生药圃中
红炉欢坐腊灯长|豫借春风发艳妆|流水落花无限好|却应双鬓恨刘郎
强扶衰病牵淮舸|尚怯春风溯午潮|花与新吾如有意|山于何处不相招
苏州得得上凌霄|恰值山寒雪未消|逗到雪消山骨露|春风已在锦江桥
竹隐先生名满世|自为举子已诗声|春风若入五花判|莫遣紫微红药惊
薄暮归来何所携|牡丹初剪半开时|浓香盛色俱堪爱|占得春风第一枝
来禽青李不须猜|一日一夜桃花开|朝来春风休更恶|枝头绿叶暗相催
游倦归来老境侵|炎凉薄俗见升沉|东阡北陌追游处|独对春风泪满襟
岁岁春风花覆墙|摘来红实亦甘香|当时若种瑶池本|却恐河清未得尝
春风送雨过窗东|忽忆良人在客中|安得妾身今似雨|也随风去与郎同
杏花墙外一枝横|半面宫妆出晓晴|看尽春风不回首|宝儿元自太憨生
眼看杨柳涨春风|忽复山明雪映松|但把一尊扶醉病|何须三揖送文穷
萧萧冷木噪寒鸦|未有春风发柳芽|应为亭边无锦绣|天公散水自成花
淮马低如果下骝|春风小队打红毬|日斜台上人争看|银碗分明第一筹
四更来簉紫宸班|恭谢皇恩仰圣颜|五拜礼严三叩首|春风两袖趣东还
近侍三朝捧御床|宫衣犹带内家香|殊庭更得流霞助|杖屦春风步履强
瓜步寒潮两坝通|居民今得醉春风|红楼夜夜歌琼树|月堕河翻乐未终
梦残鼓角雨濛濛|何事青衿怨别同|罢卜三鳣一相送|春风回首绿阴丛
只知逐胜忽忘寒|小立春风夕照间|最爱东山晴后雪|软红光里涌银山
买得春风黑牡丹|东皋常伴水云闲|披图便觉归耕好|不履危机是此关
春风北苑斗时新|万里函封效贡珍|羡尔托根天尺五|不劳飞骑走红尘
为病比来浑断绝|缘花不免却知闻|从来事事关身少|主领春风只在君
春风浩荡思无涯|老病萦仍苦恋家|推枕不知真早晚|小窗披雨一庭花
长平山上紫云封|蜀老相传隐者宫|高树蔽天三十里|开花十丈舞春风
雪落纷纷莫比方|吟边输与谢家娘|春春三月金陵市|可爱春风满店香
羸骖破帽约轻寒|破费春风半日闲|一事无成年四十|又随花柳过东山
小室高林雨气微|游蜂冲湿负香归|可怜数树花千片|化作春风一日飞
冰开御水龙鳞细|日照宫梅麝炷烘|欲看人间花灼灼|不妨葛藟共春风
曾醉江梅烂漫时|北乡寒冷见花迟|知君独倚瑶林赏|不向春风赠一枝
万树垂杨送客行|春风三月未闻莺|上林此日方千啭|不向归人唤一声
为见春风不久归|颠狂上下弄晴晖|只饶天与无拘束|入幕穿帘任意飞
佳人早幸已从良|好治丝麻理素妆|休向人前售歌舞|春风宁得几时香
年去年来来去忙|为他人作嫁衣裳|仰天大笑出门去|独对春风舞一场
湖上寻诗舟去稳|尊前赏雪酒行迟|优游正是居东日|自遣春风人不知
老石山苔手自治|爱闲诗最与山宜|园官莫惜频来往|破费春风又几时
春雨春风粉黛销|谁怜黄土葬妖娇|墓门幸与诸陵近|夜夜香魂不寂寥
碧柳青松并道回|千林桃李一时开|熳烂裁成五色锦|春风疑是蜀江来
楚楚初篁脱绿苞|城居约略似荒郊|土膏更得春风力|直引蔷薇上竹梢
皎洁玉颜胜白雪|况乃当年对风月|沈吟不敢怨春风|自叹容华暗消歇
红杏园林雨过花|远陂深草乱鸣蛙|春风不问茅斋小|自向阶前长笋芽
水拍田塍路半斜|悄无人迹过农家|春风自谓专桃李|也有工夫到菜花
二月春风遍柳条|九天仙乐奏云韶|蓬莱殿后花如锦|紫阁阶前雪未销
史君同乐在春亭|吏退心田水样清|恰似春风吹百卉|白红无数不知名
传说当年契此翁|偶然来此笑春风|忽抛布袋归何处|地下天高一阁空
怒霆轰耳记曾呼|充塞乾坤恨未除|将谓阿师无实相|春风万叠峙康庐
翠裹红遮艳粉围|春风夜夜可曾归|十年再抚章台马|巷陌人家大半非
欲将玉律播平康|长见单于拜未央|相国正须如治郡|春风随处有甘棠
青浦春风三日游|轻裘骏马宝山头|小乔却是今男子|野草闲花不转眸
泽国今宵岁欲除|小斋无寐独踌躇|朝来天子新开历|还见春风到草庐
中渡桥边十里堤|寒蝉落尽柳条衰|年年塞下春风晚|谁见轻黄弄色时
似无还有暗香来|知是春风到早梅|一岁一番花似玉|老人见得几番开
骀荡春风散百城|钓鳌江上棹歌声|官军不遣征徭少|烧尽柴炉说太平
一带江乡五千里|春风浩荡画图新|莘野磻溪有相似|明时耕钓岂无人
强整双鬟说后期|相盟不在已相知|来时休落春风后|却漫嘲侬子满枝
醉倒春风酒百壶|桃花一色一千株|除是武陵溪上有|决定玄都观里无
阳孙今日已成立|诸弟荆花共一丛|凭仗春风好培养|并将书笔继衰翁
梦里看花锦绣城|浅深桃杏五霞明|觉来忍听催花雨|可是春风太有情
欲折梅花寄一枝|送君犹觉挂帆迟|巫山巫峡三千里|春雪春风是到时
娉娉袅袅十三馀|豆蔻梢头二月初|春风十里扬州路|卷上珠帘总不如
春风细拂绿波长|初过层城渡建章|草色未迎雕辇翠|柳梢先学赭衣黄
雨馀山态活如云|过午钟闲寺影昏|寂寞春风荒草里|野僧惟主一洼尊
家在西湖合涧桥|短篱围得数椽茅|归来颇费支撑力|羞见春风燕子巢
客里无鱼未易禁|春风颇忆洞庭针|可能更问诙谐肉|发已如今不及心
桃杏何曾羯鼓催|春风先后自吹开|为怜红影临清泚|不惜芒鞋得得来
菉竹经冬雪未残|春风又觉动琅玕|清明数点疏枝雨|得共淇园旧侣看
只今客傍秦王岛|何似家连碣石宫|自是刘晨仙骨在|百年无地不春风
高堂彩戏寿如山|帘幕春风燕语闲|今日老莱头复雪|庭前依旧舞斑斓
湖石东头太液西|春风宫树半高低|王孙金弹多如雨|不著黄鹂一个啼
刘郎去后彩云空|谁写深红间浅红|老我看花浑似雾|任他人面笑春风
钝镢横肩雪未消|不辞艰步上岧峣|等闲种得灵根活|会看春风长绿条
老眼看花兴未厌|不知头上雨廉纤|流莺浪语春风恨|谁拗花枝插帽檐
春归幽谷始成丛|地面芬敷浅浅红|车马不临谁见赏|可怜亦解度春风
王叟青乌夸秘传|逢君却耗买山钱|老夫尽有容身地|且傍春风住几年
坤元布气本无私|载物功深世不知|天上春回椒殿暖|春风才入万年枝
出门政觉病躯难|已分春风负牡丹|送花载酒能俱至|愧尔交情殊未阑
向来相别恨匆匆|别复长思讲学功|江水无由致双鲤|春风又是起归鸿
县花初种已成林|三尺儿童父母心|堂上春风生意足|弦歌一曲尽清音
几见春风吹草青|一身偏自念初生|从今白发应重绿|岁岁春来母子情
毛竹连云路欲迷|洞门深锁落花迟|鲁孙几度春风老|未了仙人一局棋
西湖西畔北山前|日日春风是管弦|何似玉堂裁诏罢|银瓶玉柄两萧然
蟠龙见首百峰收|神物依人出旷搜|日落春风鳞甲动|云归夜壑爪牙浮
自擅仙都第一花|玉楼珠翠泛彤霞|春风舞乱临妆镜|载整娇红倚绿纱
积雨成湖客路长|春风掀搅意何狂|残云吹尽真天力|乞我晴明入帝乡
晓起裁诗拟送春|临池把笔意殷勤|何人送得春曾去|只见春风解送君
锦绷微露粉痕香|才出莓苔未过墙|休道此时头角短|春风还见拂云长
酒在杯中惟恐尽|事来眼底只嫌多|一壶醉倒春风里|万斛穷愁奈我何
道山梅树缘谁写|墨妙分明夺化亚|蜂蝶未知真假在|回回他自领春风
呜咿声断笛横时|满目春风不自知|脚后脚前者些子|入渠群队听渠疑
烟冷云深燕不归|径多松叶少花枝|春风过尽无行客|白昼山獐饮石池
欲说昭君敛翠蛾|清声委曲怨于歌|谁家年少春风里|抛与金钱唱好多
叠颖丛条翠欲流|午阴浓处听鸣鸠|儿童赌罢榆钱去|狼藉春风漫不收
几树繁红一径深|春风裁剪锦成屏|花前莫作渊材恨|且看杨妃睡未醒
点缀春风只一枝|此花犹是半开时|更令老杜如今见|便是无情也赋诗
有约春风看杏花|远携书剑客京华|故人若欲寻踪迹|仙巷东头第一家
春风十九归桃李|白白红红得最多|未抵垂杨春最惜|娇娇袅袅奈渠何
一曲春风酒一卮|渡头杨柳不开眉|从今海路三千里|有梦为云到也迟
草软沙平桃李开|春风先到李陵台|雪中一阵乌鸦起|知是胡雏打猎来
野茶无限春风叶|溪水千重返照波|只去长桥三十里|谁人一解枉帆过
春风夜急铜龙漏|淡月半斜金井阑|已觉亚枝花露重|宿莺犹睡怯馀寒
带围过膝杖过眉|曲庑寻诗得步迟|旧日春风应笑我|鬓边残雪没消时
玉颊寒肌强对人|今年清瘦不胜春|相知只有窗前月|摹写春风水上身
湖面初惊片片飞|樽前吹折最繁枝|何人会得春风意|怕见梅黄雨细时
珠帘银蒜度春风|青雀飞来彩雾中|浪说雨云原是梦|夸他身在宋家东
二月春风澹荡时|旅人虚对海棠梨|不如寄与星郎去|想得朝回正画眉
沉沉锁棘春风晚|漠漠重帘昼景移|白纻晓寒疑梦事|袖间犹记墨淋漓
睡起娇红映绿纱|春风篱落一枝斜|山禽自是头元白|莫向花间怨岁华
未知今日定何日|道是好晴难得晴|来怕春风花底散|归愁暮雨树头生
髯郎高卧元无恙|何日湘滨具一舟|肯约春风同过我|为公酾酒炙肥牛
南枝不与北枝同|及早开时及早空|莫笑北枝开较晚|前头毕竟有春风
正尔耽诗不耐闲|镜中频觉瘦栾栾|曾郎惠我尽清供|碗把春风香并兰
岸树枝枝秃影中|雪风一半半春风|楝梢落尽黄金弹|犹有纷纷缀弹茸
满贮筠笼翠凤翎|携将山雨且溟溟|何人为踏茶溪晓|定减春风一道青
百里曹南祢水头|东方千骑拥君侯|桑阴雉雊春风细|此乐何劳羡爽鸠
修竹千竿万卷书|水明沙净称幽居|春风架上吹残简|时复晴窗落蠹鱼
地接荆梁下五溪|春风先到夜郎西|使君佩印行边徼|箐鸟江猿处处啼
念子相从今几年|岁寒能守旧青毡|扬雄已老侯芭去|独立春风思惘然
春来便有南园约|过尽春风约尚赊|绿叶成阴花结子|便须携客到君家
花叶根茎迥不同|略无些子犯春风|羽衣纵落寻芳后|解作清凉烈日中
春风疑不到山城|两月阴无几日晴|玉历初分试披检|已惊时节近清明
挟册登车强出山|展来未读眼先昏|无端又被春风妒|叶叶吹开更揭翻
帘外春风正落梅|须求狂药解愁回|烦君玉指轻拢撚|慢拨死灰送一杯
燕子无情语亦稀|春风池沼自涟漪|当年胜事归何许|苔没龟趺有旧碑
青溪阁上看青春|一度春风一度新|堪笑南朝江令老|北朝依旧作词臣
芳辰美景最难兼|桃李春风桂子蟾|百卉并生吾道泰|嘉祥敢恃我师谦
四十容光朝镜川|五千文字暮床边|傍人欲问农家事|惟有春风是旧年
千株相对复相重|袅娜繁枝夹路红|疑是当时锦步障|至是留得罩春风
银为须翅粉为肌|驱役春风不解肥|桃李上林无分到|可怜却傍菜花飞
醉倚苍江看落花|阿舒扶上短辕车|河山万里皆刘裕|五柳春风自一家
结绮临春迹已尘|尚馀抔土锁娉婷|玉颜不及陇头草|岁岁春风吹得青
云水无心是处同|洛阳花发正春风|路逢达道人休问|熊耳山开少室空
萱草行间过履絇|杏花影里散文书|秋风遣我疏团扇|又被春风遣唤渠
紫微朝罢下天关|稳跨青鸾落世间|两袖春风何处去|洞庭东畔有三山
故乡故人今别离|春风春草各天涯|尊前相对惟今日|去后相逢知几时
姑射仙人绰约容|已无情态向春风|何时学得餐霞法|尽把冰肌换暖红
老胡移种觉园花|五叶联芳次第来|恼乱春风没休日|一枝开了一枝开
傲寒开晚背时香|寻伴天荒地亦荒|不觉春风红紫闹|老翁偷入少年场
白云关我不关他|此物留君情最多|情著春风生橘树|归心不怕洞庭波
散花天女笑春风|醉倚维摩丈室中|任尔山禽偷眼看|久知颜色本来空
野仙才割白云房|夜静梅花试玉香|一段春风无限力|几翻推倒紫霞觞
南园携手赏芳红|唤取能歌盛小丛|传与春风留杏萼|明朝开向曲声中
朝朝送别泣花钿|折尽春风杨柳烟|愿得西山无树木|免教人作泪悬悬
它时樽酒对春风|夜雨霏霏抵晓钟|但说寻常往来地|岂知重到有丹枫
缧绁宁当罪冶长|当年书记羡邹阳|只今何处寻遗草|无限春风属野棠
来时正犯长安雪|今见春风入塞初|为问行人多少喜|燕山南畔得家书
将扶醉玉登华榻|更吐歌珠上绮筵|两袖春风花下路|得无争指是神仙
有客宿宿春风中|吾将作传如仓公|蓉湖药室似董奉|一色杏花千树红
载酒欲寻江上舟|出门无路水交流|黄昏独倚春风立|看却花开触地愁
想像丰姿欲见难|春风容易妒花残|焚香手把遗编读|百遍长吁斗鸭栏
著尽工夫是化工|不关春雨更春风|已拚腻粉涂双蝶|更费雌黄滴一蜂
春风动是隔年期|更对残花把一卮|少待和烟和月看|依稀犹似未开时
暖日晒开地面冻|春风吹拆岭头梅|他知物物无遮障|自是时人眼不开
江头千树发参差|得似披图见一枝|莫恨春风开较晚|苦心结实待明时
海角天高月满山|新亭清泪洒斓斑|春风吹断兴亡梦|潮落潮生小石湾
存恕堂前种杏家|绛光夜夜发丹砂|别来为问扬州月|开到春风几度花
拜得新衔隶上林|春风管领夹城深|柏梁一自词臣集|应制荣华直到今
屋头晴哢已交交|更向春风打一遭|花片已肥红欲绽|柳丝烟重绿如缫
谁写开元玉雪骢|黄门待驾立春风|南薰殿上承恩日|只说将军画最工
朝元阁上五色笺|回首春风二十年|今日相逢宫树老|始知方朔是神仙
一任猿惊野鹤猜|老怀笑口要频开|高眠蕙帐春风暖|不怕雷声入枕来
手种桃李非无主|野老墙低还似家|恰似春风相欺得|夜来吹折数枝花
别来杨柳街头树|摆弄春风只欲飞|还有小园桃李在|留花不发待郎归
春风桃叶复桃根|相妒封姨似少恩|无限乱红随水去|人闲何处觅仙源
草心回暖春风香|柳眼半开春日长|老禅隐几万事毕|春去春归春自忙
满城杨柳绿依依|背著春风自在飞|却是杨花有才思|一时收拾伴春归
先生来赴泮林期|正是寻花问柳时|偷把春风舞雩曲|蒹葭江上避人吹
春风一点暗惊梅|便有千花动地开|却似德人方寸事|等间流向笔端来
一幅霜绡染壑烟|茹琼吐雪似年年|上林多少春风面|白首杨郎正草玄
自掩窗纱护夕阳|碧壶深贮溜晴光|可曾见此春风面|净洗铅华试晓霜
草茸麦秀柳花齐|梦逐春风到曲溪|记得清吟何处所|驿楼人断画桥西
粉翼才成便斗飞|微虫气化岂先知|草间更看跳梁者|物物春风信有时
一年将尽此黄昏|坐拨残炉火尚温|六十来人今晓事|春风一夜到柴门
带雨和烟未可名|春风处处不胜情|于今南浦知多少|都向王孙去后生
杜梨花外杜鹃啼|醉倚春风上钓矶|真是一声声更切|不知犹更劝谁归
春风拂面意何如|柳色黄金映别裾|十里江城从此去|枕边惟有伏生书
门外雪深泥没膝|幽人怀抱自春风|可怜令尹无高致|乘兴何须见此公
青鸟衔书昨夜来|蟠桃如斗核如杯|蓬莱殿上三千寿|不及春风梦已回
万境无侵一念空|尽尘沙界不留踪|春风来摘杨花去|定起西山古寺钟
曾蹴流沙出大宛|独持风采照天门|归来散澹春风里|丰草长林总帝恩
手挽冰枝那忍触|莫教香雪涴苍苔|并刀轻断梢头玉|笑引春风上鬓来
断崖初未有人踪|只合先生著此中|汉室也无一抔土|钓台今是几春风
野芋接花一日事|刻玉作楮三年工|此家妙有转物手|老圃宽褐藏春风
一阵春风散晓霞|使君千骑拥高牙|太平天子加崇重|见说瀛洲已草麻
怪石苍岩影翠霞|梅梢疏瘦正横斜|得因祀事来寻胜|试探春风第一花
暖日烘晴淑气嘉|春风先发上林花|莺朋燕友时相得|似识东城帝子家
鬓薄云松绿雾凉|春风额点麝脐黄|背人扑得双胡蝶|满扇蔷薇露水香
红梅过后到缃梅|一种春风不并开|造物无心还有意|引教日日放翁来
银烛煌煌半醉人|娇歌宛转动朱唇|繁花落尽春风里|绣被郎官不负春
剑水相逢梅始花|春风吹动长官衙|诗家到此须分别|不共河阳一处夸
得得频来照鬓腮|窗前何吝破苍苔|春风草长容蛙闹|夜雨泥融许燕来
女桑新绿映宫槐|三月春风戴胜来|织就鸳鸯锦千匹|金刀先取合欢裁
叠嶂楼前九曲坊|曾同墨客坐华堂|卿家好事能投辖|帘卷春风白昼长
姑射仙人弄粉姿|此君相倚绿参差|啾啾何处飞来鸟|争占春风第一枝
柳似罗敷十五馀|宫腰舞罢不胜扶|年年折在行人手|为问春风管得无
繁如瑞雪压枝开|越岭吴溪免用栽|却是五侯家未识|春风不放过江来
曾见双鸾舞镜中|联飞接影对春风|今来独在花筵散|月满秋天一半空
向来九虎守天关|已是无心便出山|宇里春风闲不得|又携桃李种人间
丛木回冈费讨寻|鹤泾回望九皋深|洛阳游子归何日|碧草春风岁岁心
年来读易太冬烘|赖有先贤为启蒙|三十六宫都历遍|眼中物物是春风
年来谢却白鸥沙|荣捧除书出帝家|遥想振扬文教日|春风开遍杏坛花
大家都待倚栏干|摘索幽花草棘闲|方便春风无不到|忍教雪里一枝寒
千官朝谒五门前|一路春风蜡烛烟|宫漏乍停班已定|紫云开处望尧天
柳店春风酒旆斜|紫绡团萼数枝花|香肌元是多丰腻|错把红梅看作他
是叶青青花片红|剪裁无巧似春风|谁将叶作花颜色|更与春风迥不同
三阁花深白昼迷|酒催狎客赋宫词|管弦散落春风外|一曲金钗两鬓垂
花时闷见联绵雨|云入人家水毁堤|昨日春风源上路|可怜红锦枉抛泥
江西诸子在春风|我有新碑落永丰|海阔天空无可寄|只将狂斐为君通
沙觜冰消水上波|春风初不奈梅何|雪中犹恐迷真色|残雪如今得似么
内苑春风万树皆|文鹓掠彩艳心谐|寒山古木啼清怨|只有梅斋与木斋
金楣玉几翠云裘|那识春风半点愁|麋鹿也疑知正色|不应还上此台游
黄沙占路春风吹|白日真仙出世时|梦觉可知还是梦|人间留却吕翁祠
去岁春风上苑行|烂窥红紫厌平生|而今眼底无姚魏|浪蕊浮花懒问名
尤人只见无虚日|罪已何曾有实功|莫把寸心矜立雪|但专一味暮春风
春风千里下屏星|荆棘丛中稻眼青|凋瘵已肥身已瘠|丹砂还解此公灵
二月春风杨柳青|闻郎系马到长亭|相思情味如中酒|折尽梨花嗅不醒
曾向山中倚玉阑|琼葩相映碧琅玕|翠禽啼破香云梦|别有春风酿早寒
蔷薇作架高一丈|准拟春风如许长|可怜条间一寸叶|中有嫩色三月香
昨夜春风吹酒香|床头瓮瓮菊脂黄|当垆笑杀如花妾|底事垂涎若个长
雀舌龙团旧谱传|春风初逗斗茶天|劳人水递何须置|廨宇相望第二泉
花担移来锦绣丛|小窗瓶水浸春风|朝来不忍轻磨墨|落砚香粘数点红
几度春风信陆沉|曾题醉笔写花阴|诗情不复随风乱|今日花前对展禽
飞烟自绕龙楼驻|瑞气长随海日开|独有春风花上露|夜深多伴月明来
冒雪冲霜入帝京|微劳随制试承明|七回趋走俱寒月|挨傍春风出禁城
闹里看山不识真|偶来轩槛振衣尘|诸峰便觉移相就|分付春风欲去人
十二循环换律筒|芳葩长是笑春风|山家不识尧蓂荚|日历聊凭月月红
鉴湖无日不春风|万壑千岩影现中|尔在孤山南宕住|西湖消息几时通
簪笔亲当白玉墀|天颜有喜独能知|归来匹马花盈路|正是春风自得时
欲效人间长养功|霜根数寸了春风|何时肯作羲皇梦|送与浮云十八公
随地挑成荠菜羹|只和淡水入瓶罂|春风不负闲人腹|赢得勾勾饱后行
三十年前会府同|红颜销尽两成翁|别泪共将何处洒|锦江南渡足春风
畬田击壤乐年丰|不与儿曹戏剧同|问著羲皇已前事|镢头倒把舞春风
绊惹春风别有情|世间谁敢斗轻盈|楚王江畔无端种|饿损纤腰学不成
宝钿云和玉禁仙|深含媚靥袅朱弦|春风不怕君王恨|引出幽花落外边
春风初散月朦胧|天上人间此夜同|十二玉楼春不锁|妒人何必尽深宫
嚏涕春风欺薄罗|扶头宿酒想轻歌|牡丹花满蛤蜊到|学士其如此夜何
青松未结茯苓英|杞菊春风亦已生|药物岂能增大数|栽培扶我暮龄行
常恨春浓不赋诗|诗成却怪得春迟|春风漫蹑登山屐|兴入青春若素期
秋思凭高不易裁|阳和唤得故人来|自怜梅萼成孤绝|借与春风一色开
河边霁色无人见|身带春风立岸头|浊水茫茫有何意|日斜还向古蒲州
曲沟流水绿蜿蜒|正值春风上巳天|不是永和东道主|一觞亦复会群贤
锦里春风遍海棠|别时无计奈红芳|山中桃李浑疑晚|犹有残红断客肠
春风不解惜琼英|可是招魂有客卿|记得小桥曾度处|数枝和月浸溪明
青城尘土昼濛濛|百二山河一夕空|收敛神功归化笔|野花啼鸟尚春风
书生不愿黄金印|十万提兵去战场|只欲稼轩一题品|春风侯骨死犹香
春风法曲舞霓裳|绣罢深宫请赐香|司宝传言贵妃坐|真珠帘映雪衣娘
世逢贞观景熙熙|温树春风借一枝|纵使君王却祥瑞|物情终景恋明时
利绾名驱夜废眠|王城车马日喧阗|谁知坦腹春风里|醉卧墙阴不计年
春风去我孰能留|寒疾闻君顿已瘳|示以斜斜并整整|故知莫莫复休休
枝上春风渐有涯|断魂初见两三花|一尊尽日看无厌|要待参横月影斜
沙暖泥融燕雀喧|春风花柳自村村|不因西舍渔归晓|林犬何由吠出门
愁来倍觉诗难和|醉后宁辞酒满斟|夜雨惊醒尘世梦|春风吹老少年心
清道女儿千万家|帝王南狩羽旗赊|旧时杨□今芳草|空度春风忆物华
石卫尉家锦步障|移在樊家园馆中|醉到花残呼马去|聊将侠气压春风
山樱抱石荫松枝|比并馀花发最迟|赖有春风嫌寂寞|吹香渡水报人知
桃李春风又一场|蹴毬墙外落花香|劝君莫道归期近|惟有临归日最长
多少黄梅会里僧|一时放过岭南能|至今大庾山头石|岁岁春风长葛藤
闲倚江楼听角声|春风两岸野花明|渔人占得烟波阔|日日扁舟自太平
传来五叶到渠侬|略露些儿便不同|自是普通年远事|莫将一样看春风
又因寒食此中来|窗户虚明绝点埃|山里春风无闲断|海棠开过地棠开
春风永巷闲娉婷|长使青楼误得名|不惜卷帘通一顾|怕君著眼未分明
我来君去不相逢|廿载交情若梦中|遥想书囱吟乐处|春风醉看落花红
头上酒巾为长物|据梧微咏意无涯|人生行乐知能几|但见春风满路花
一身只付鸡栖上|万卷真藏椰子中|嘉定三年正月后|不知几度醉春风
高卑一曲动玄青|春日春风拜考亭|不是昊天无处著|洁魂应送水成清
斗星初转建寅标|已见春风在柳条|堪叹鬓边新白发|不随墙下雪俱消
日光霞气晓相参|一路新花似酒酣|记得少年游赏处|春风信马过城南
共过故人溪上宅|春风野水欲绵绵|先生半月无诗思|恐有新诗在雪边
雾鬣云鬃出帝闲|谁将图画落人间|奚官饱牧无馀事|独立春风忆华山
春色都将付海棠|群仙会处锦屏张|约斋妙出春风手|子美无情为发扬
曲江深院题名处|应有春风得意诗|为想杏花三十里|却思三五少年时
卧闻开到碧桃花|病起情怀属自家|报到春风无可得|呼童洗鼎煮新茶
是非莫问门前客|得失须凭塞上翁|引取碧油红旆去|邺王台畔醉春风
高节亭边竹已空|山矾独自倚春风|二三名士开颜笑|把断花光水不通
南来不作楚臣悲|重入修门自有期|为报春风汨罗道|莫将波浪枉明时
垂垂瘦萼泫微霜|剪剪纤英锁暗香|金雀钗头金蛱蝶|春风传得旧宫妆
何处登临散客愁|千墩浦上听渔讴|清明落尽梨花雪|能得春风几日游
花萼春风拂御楼|楼前新曲按梁州|宫离商乱谁堪听|似送边城一断愁
客亭门外纤纤柳|解使行人去复还|为谢春风摇荡意|上林桃杏正堪攀
东风朝日破轻岚|仙棹初移酒未酣|玉笛闲吹折杨柳|春风无事傍鱼潭
丽华朝夕侍宸游|秋月春风醉不休|擒虎兵来狎客散|歌声犹在望仙楼
阆山萦绕锁春风|竹密花深隐映中|行到夹城催锡宴|秾华西畔看繁红
南陌无人地自偏|僧房深锁竹娟娟|我来不为梨花雨|要看春风碧玉椽
谁道扶风近帝都|绕台千匝尽江湖|南荒岂少同游侣|踏遍春风闻鹧鸪
明朝同上四贤山|要与群英尽日还|认取钩深堂上意|春风曳曳鸟关关
飒飒先飞梁上尘|朱唇不动翠眉颦|愿得春风吹更远|直教愁杀满城人
万事浮云过眼非|人间真乐尽稀微|从今一笑春风里|未用吹箫月下归
妆罢红绵玉镜台|花前含笑戏婴孩|分明五采丹山凤|飞入春风掌上来
渊明谩尔赋闲情|托物如何写得成|欲识春风无限意|樱桃花下背人行
时节从来好雨知|今朝社日顿霏微|落花只得春风舞|湿却残香不得飞
翠袖红牙兴尚饶|蜂愁蝶散自今朝|年年荣落寻常事|识得春风恨便消
饱沭东君雨露私|森森劲节与云齐|春风养就林间实|留待丹山彩凤栖
彭泽门前闲草木|丝丝那向路傍生|便教系得春风住|也与时人管送迎
春隆寒尽春风清|解带相迎爽意生|我倚南窗闲自适|每怀先子舞雩行
结绳已是散洪濛|书契纷纷日更工|无极已前谁得似|一帘草色自春风
大通街北竹桥西|枯叶衰杨傍岸垂|莫怅霜条今渐脱|春风吹绿只移时
自古江陵是壮游|春风三日为君留|岳阳胜概还如旧|只少君诗写上楼
春风行乐且年年|勿使游尘上五弦|燕子堂前多旧土|莫栽黄檗只栽莲
传魁之世久知名|君作师儒更有声|巳道江东桃李遍|春风还被鲁诸生
曾宴琼林烂熳红|宝津楼下看春风|今朝忽向君家见|犹忆当年醉眼中
楚寺春风腊尽时|含桃先坼一千枝|老僧不语傍边坐|花发人来总不知
花园欲去去应迟|正是风吹狼藉时|近西数树犹堪醉|半落春风半在枝
游蜂趁煖雀相呼|青杏县珠碧草腴|天上春风浓似酒|来禽花底倒宫壶
涧流清转佛仙家|雨歇春风水浪沙|得酒有诗人共逸|山腰初见折桐花
半面春风已有情|别来重见眼终青|空斋夜雨十年后|一醉黄花叫不醒
歌扇春风噀酒香|舞裙落日动鹅黄|柳边今夜孤舟发|水远山遥空断肠
江花照水两三枝|弄日吞烟是尔时|不应春风与作意|挂断低空百尺丝
百年难尽此身悲|眼入春风祗涕洟|花发鸟啼皆有思|忍寻棠棣鹡鸰诗
乌石冈边缭绕山|柴荆细路水云间|吹花嚼蕊长来往|祗有春风似我闲
蒲团宴坐若还家|罗縠如空了不遮|可是春风摇得我|兰芳轻噀淡黄芽
曾蹴交河度黑山|霜蹄飒飒汗斑斑|如今四海无征战|老向春风十二闲
五日重来蹑马尘|此君时节已残春|吹衣拂面寒犹峭|谁道春风似故人
谁家园里一声莺|啼向春风似有情|惊起少年游冶兴|插花沽酒醉清明
石乱云深客到稀|鹤和残雪在高枝|小轩日午贪浓睡|门外春风过不知
疏花斜映玉玲珑|曾见诚翁与放翁|犹有旧时相识在|几回搔首立春风
青竹万叶一霜摧|何事流莺去复回|啼𫛥已摧芳草歇|春风安肯为君来
冰入春风涨御沟|上林花气欲飞浮|未央屋瓦犹残雪|却为祥云映日流
缟衣舞罢梦初残|漫向春风忆故山|晓起拍肩休索笑|花神昨夜妒阿环
一曲回看天鉴池|一边草木与云齐|金龙玉简无寻处|花自春风鸟自啼
折得邻墙红杏枝|春风偷染墨胭脂|恰如误入仙山路|虎啸林深月暗时
落红瑟瑟叠苍苔|古径无人独到来|野蝶山蜂浑不见|春风更许草花开
空中生业寄鱼蓑|云是亲情水是家|便有踪由无处觅|春风岸岸野桃花
沂水春风弄夕晖|舞雩意得咏而归|为何与点狂曾晢|个里须参最上机
破疑庵里押衙石|尘外堂中急就章|犹有春风为披拂|看人歌舞过残阳
一朵花开千叶红|开时又不藉春风|若教移在香闺畔|定与佳人艳态同
方舟冲破湖波绿|联骑蹋残花径红|七十年间人换尽|放翁依旧醉春风
振鬣长鸣向远天|轻蹄健步欲争先|关山万里踏飞雪|何似春风御柳边
柳堤烟敛春风静|鼻孔辽天一牯牛|拽转通身依旧黑|野花芳草转风流
春风昨夜入南枝|浃髓沦肌释冻威|和气晓来无著处|满空飘作彩云飞
岘山日落春风起|竹坞湘桃零乱开|倒著接䍠驮瘦马|无人知道使君来
彼美亭亭立上方|荷衣蕙带紫霞裳|飘摇两袖春风细|惹得岩花百和香
春风常在故人前|为折新花媚别筵|恼杀当筵飞片片|可能吹到渡江船
天时人事共流通|何用将冰语夏虫|判为梅花多酿酒|春风里着蜜翁翁
伊雒闲人晚自贤|等将身世付蹄筌|春风犹有耆英会|未必饥餐困即眠
两日山寻尽野花|今晨水眺始桑麻|春风娇得千垂柳|恰限身才个个斜
怯暖新裁白苎衣|棋声深院客来稀|春风无力晴丝软|绊住杨花不肯飞
紫薇花树小楼东|日炙霞蒸似锦红|过了春风到秋露|可堪零落碧苔中
一岁登楼只欲归|得归人事信难知|重来跨马三千里|楼上春风为我悲
谁能一饮□千钟|分付闲愁入酒中|共向重楼看晓景|一天飞絮舞春风
春风江上荡舟过|垂柳垂杨拂浪波|惆怅今年频送客|长条欲折已无多
龙虎江山未改形|临高一目但青青|春风岂是无才思|不洗从来战伐腥
故家归来云树长|向来辛苦梦家乡|行藏正尔未坚快|又见春风登俊良
咬狗猪汉烂泥团|撮著参天剑刃寒|转入春风开笑眼|桃花红照碧琅玕
若不坐禅销妄想|即须行醉放狂歌|不然秋月春风夜|争那闲思往事何
川原膴膴树斑斑|十里春风一望间|野马不羁天地阔|孤鸿无奈水云闲
树根雪尽催花发|池岸冰消放草生|唯有须霜依旧白|春风于我独无情
管领春风别有天|不论水际与山巅|祝融玉立湖湘冻|独付寒梢笑粲然
宛溪垂柳最长枝|曾被春风尽日吹|不堪攀折犹堪看|陌上少年来自迟
令晖才藻已成尘|笑妾春风今不春|闺里兰开四五叶|题书谁复寄行人
名花倾国两相欢|常得君王带笑看|解释春风无限恨|沉香亭北倚栏杆
两袖春风锦绣新|五花骢马拂轻尘|天颜宠劳殊勋纪|四牡皇华有几人
年年永巷掩朱扉|愁惯多愁却渐稀|偶对春风见花落|一双玉箸堕罗衣
明时奉遣别黄州|行至汉阳南渡头|春风不解传乡信|江月偏能照客愁
蜀国佳人号细腰|东台御史惜妖娆|从今唤作杨台柳|舞尽春风万万条
明府之官官舍春|春风辞我两三人|可怜江县闲无事|手板支颐独咏贫
春风十里珠帘捲|彷佛三生杜牧之|红药梢头初茧栗|扬州风动鬓成丝
花上轻留一捻红|阿环无语对春风|金舆欲度沉香月|犹在霓裳半醉中
自泻金波满玉盘|使君沈醉不为难|新驮二七如花女|又向春风一笑看
渴望甘膏苏旱岁|日趋祠庙罄虔祈|春风也解相欺罔|鼓扇杨花学雪飞
宗主文盟护梓桑|春风一手种甘棠|葬时移近坡翁墓|留取清名伴菊香
寻常多逐众禽飞|才得春风百样啼|毛羽不佳谗舌便|桃花枝上骂黄鹂
两信海潮喧晓夕|百年事过无遗迹|旧住招提有几人|春风苔长湖边石
绀幰行空半簇花|太真扶辔极夭斜|一声何处宁王笛|吹入春风百万家
春风吹送笑谈香|玉漏银灯破夜凉|归去东华听宫漏|杏花落尽六更长
画舫纱笼照火旗|笙箫檀板间花枝|春风最擅包郎手|不羡当年剪彩奇
野花能白又能红|也在天工长育中|长对秋烟颜色好|岂知人世有春风
布叶敷条翠作围|自生芒刺护裳衣|莫嫌野兴难拘束|只伴春风亦见几
南海英魂叫不醒|旧题重展墨香凝|当时京洛花无主|犹有春风寄广陵
杵麋烘麝样新翻|蟾玉轻磨漆未乾|合走春风供化笔|肯随清誉到诗坛
道穷千载乐庵翁|埋没孤坟草莽中|今日我曹来拜扫|纸钱摇曳舞春风
一叶飘空便见秋|法身须透闹啾啾|明年更有新条在|恼乱春风卒未休
前山近晓树苍苍|野蕨初抽绿笋长|一路春风如有约|马头吹送落花香
月下来过徵士门|可怜桃李尽能言|其如苦畏春风暴|可为墙东植绛幡
蓟门千里下荆门|别意乡情共一尊|好向春风种桃李|花开正近武陵源
来朝还入鳄鱼乡|未到潮阳到揭阳|休说春风归路远|只今去路不胜长
篱外谁家不系船|春风吹入钓鱼湾|小童疑是有村客|急向柴门去却关
老树枯苔雪乍晴|饥乌飞集噤无声|蒺藜沙上花开早|且让春风与燕莺
水气漫漫浸碧山|奇峰佳木有无间|小窗独坐穷周易|不见春风不出关
折尽官桥杨柳枝|春风依旧绿丝丝|啼莺为向行人道|离别何时是尽时
论功直与酒杯同|何事生憎在水中|不使落汤频下箸|终令骨醉耐春风
雪浏浏时逢晓日|水粼粼处识春风|天公留取峰头雪|与作人间别样春
除夕生鱼有异逢|挑灯两度散春风|莫言九六无心得|须信乾坤一念中
西子湖头快雪消|当时曾见董娇娆|只今画里浑相似|犹记春风第一桥
阴霭通烟翠作霏|春风入雨暖成泥|女郎挑菜不知湿|调笑相携过水西
花落花开人世梦|衰荣闲事且持杯|春风底事轻摇落|何似从来不要开
黄犊饮溪芳草满|青裙挑菜碧芹肥|故山好处多如此|湖上春风我忆归
浮云不动月微明|锦帐香寒梦易惊|犹觉春风花未发|独闻宫漏出重城
一样春风几样花|乾坤分付各生涯|如今著我沧江上|只有秋香扑钓槎
连朝微雪暗消凝|始觉春风逐旋增|今早画檐偏有意|数条吹折晒残冰
水云深处扣仙居|对酌春风夜有馀|说遍东南耆旧话|始知胜读十年书
几载春风别上林|逍遥吾已入山深|凭君照胆玄经在|未必能窥野鹤心
天理人伦古到今|一门三世弟兄心|紫荆树树花如锦|方信春风无浅深
野桥山店记年时|管领春风有一枝|却笑罗虬不解事|百篇空赋比红诗
雾气浑浑晓未收|不知苑外与山头|瓶花忽见花梢湿|画出春风一段愁
乘兴南游不戒严|九重谁省谏书函|春风举国裁宫锦|半作障泥半作帆
月上东亭水接天|春风吹送钓鱼船|长公曾是西湖主|愿借苏堤柳下眠
杨柳青摇穷裤带|樱桃红滴守宫砂|春风不解留诗鬓|只解年年媚物华
时时觅句与香逢|看见春风上玉容|兴熟归来眠纸帐|梦魂何处有诗穷
吴中世德纪延之|喜见春风入彀时|莫怪崔公多自诧|美庄三百在于斯
去年三客赋荼蘼|忽见新花发故枝|省到死生离合处|春风消得几相思
柳绕章台万缕金|春风送别最伤心|如今莫问长条尽|并与章台无处寻
飞烟满目尽如云|淡扫浓妆总十分|拘管春风方共处|牵连客意复离群
牡丹松桧一时栽|付与春风自在开|试问壁间题字客|几人不为看花来
春风同醉酒家胡|据坐狂歌意气粗|抛却酒钱不用数|临行犹自盼当垆
引蔓离披覆绿苔|碧萝深处为谁开|自怜冷落山林下|也向春风笑一回
黄菊娟娟媚晚秋|等闲野店亦藏幽|国香何恨成沦落|秋月春风不解愁
野寺僧残门半开|春风禅室见莓苔|数株松柏无枝叶|尽是唐人手自栽
江梅凌厉千花上|一笑春风我有诗|白鹤老仙三叠曲|何人得法是横枝
双桨春风款款移|斜阳平半落芳池|不妨暂向桥边驻|更为桃花了一诗
春风从此不须归|伴我逍遥更莫疑|闲事胸中无一点|相看日日是春时
流落南来自可嗟|避人不敢御铅华|却怜当日莺莺事|独立春风雾鬓斜
新种龙仙叶叶长|春风吹作辟邪香|那能白日骖鸾去|手把璚枝献紫皇
萼绿枝头翠羽鲜|春风早入艳阳天|几回梦觉频听处|正是书声欲断边
绮窗花雨赆春风|宝镜尘昏杼轴空|三粲未笄儿未冠|忍教夫婿叹孤鸿
晓上春风第一楂|豁然披眼尽天涯|原田极望人稀少|掩映茅篁数十家
刻玉珑松万万葩|暖香薰透小窗纱|水仙未可呼为弟|此是春风第一花
空塘流水浸长条|细雨疏烟拂灞桥|羌笛数声人不见|春风斜系木兰桡
欢娱良夜喜更长|恼杀多情同舍郎|枕冷衾寒眠未得|春风只隔一重墙
外台庆历有仙官|龙凤才闻制小团|争得似金模寸璧|春风第一荐宸餐
树绕村前苔满径|山如罨画水拖蓝|田家社散春风里|相送柴门日又酣
十样蛮笺起薛涛|黄筌禽鸟赵昌桃|浣花旧事何人记|万劫春风燐火高
庾岭梅花开落时|天然消息少人知|祇愁说到孤高处|四海春风拟待谁
剑叶如锋出匣寒|美人含笑倚琅玕|闻香未许夸同室|赚杀春风待夜坛
春风跃马看花时|肯信秋风鬓易衰|富贵百年皆长物|老来方悔读书迟
一别岩扃岁月深|春风狼藉到如今|回头依旧岩前路|百鸟衔花无处寻
荒烟凉雨助人悲|泪染衣巾不自知|除却春风沙际绿|一如看汝过江时
江枫新染绿衣衫|知费春风几把蓝|道是春光在桃李|试除桃李尽教参
柝声默报早朝回|满院春风绣户开|怪得无人理丝竹|绿阴深处摘青梅
讲馀机暇谏书空|艮岳江湖入眼中|郭索能令天一笑|画图何必面春风
九天晴日六龙回|绣陌春风锦障开|乍听辘辘香车远|又见纷纷后骑催
河防未就竟沉渊|谁识当年令尹贤|惟有春风祠下柳|翠眉长为锁寒烟
窗间舒日渐融融|曳杖逍遥百虑空|千古吾心谁乐与|首阳花草自春风
云海冥冥日向西|春风欲动意犹微|无端一棹归舟疾|惊起鸳鸯相背飞
寒谷初消雪半林|紫花摇弄昼阴阴|是谁曾见吹香处|千古春风楚客心
白马金羁辽海东|罗帷绣被卧春风|落月低轩窥烛尽|飞花入户笑床空
江树栖烟暝色浮|波声不动月华流|浪花千顷潮平岸|兴入春风万斛舟
九天天远瑞烟浓|驾鹤骖鸾意已同|从此三山山上月|琼花开处照春风
将军恩意为谁长|酒未阑残日脚黄|傥有春风四弦手|真成留客醉浔阳
拨云寻蕨到层峰|荆棘林中有路通|拈起一拳全杀活|漏篮无底贮春风
新浴兰汤重理妆|佩声隐约碧罗裳|寻常不为春风妒|谁信相逢也断肠
穴处曾经起怒雷|断藤枯藓半离披|根茎托土何妨远|会见春风长活枝
春风摇荡自东来|折尽樱桃绽尽梅|惟馀思妇愁眉结|无限春风吹不开
一沟流水几桥横|岸上人家种柳成|来岁春风一千树|绿烟和雨暗重城
紫凤双飞晓镜台|玉楼春冷燕空来|蛾眉不及宫前柳|一度春风一度开
未舞霓裳宝髻斜|流苏帐里再盘鸦|君王细看春风面|终是香云减一些
际遇贤王真可喜|臣僚如坐春风里|宝贤乐善重诗书|昔日河间未堪比
禹锡当年出省台|玄都花谢转生哀|梅花不涉春风事|看取先生几度来
天上春风破雪回|好花万点斗先开|情知岁有元丰瑞|合得君王暇日来
社鼓声喧送酒杯|春风落尽一庭梅|不知白首狂吟客|醉饮屠苏更几回
家住丹枫白苇林|横枝一笑万黄金|玉溪园里逢千树|还尽春风未足心
澹白轻红斗剪裁|紫薇终不占先开|如今烂漫炎天里|剩有春风座上来
坛上春风长紫苔|当时仙驾此徘徊|山中老尽千年树|化鹤何因一再来
晴澜金色漾琉璃|日落春风拍岸时|鸥鸟不惊人去远|掖垣南下树参差
我向灯前置酒杯|南轩北户一时开|如今正是花时节|且放春风数路来
鳞鳞玉绽虎溪东|独树香浮野棘丛|姑射仙人今佞佛|欲随莲社领春风
梅花暗落岭头云|尽日出门还掩门|却见旧房阶下树|春风应自怨黄昏
细水收晴露浅沙|叶新枝上绿交加|春风误得刘郎老|犹有心情数落花
迟日何缘似个长|睡乡未苦怯茶枪|春风解恼诗人鼻|非叶非花只是香
江口千家带楚云|江花乱点雪纷纷|春风落日谁相见|青翰舟中有鄂君
手抄禅林僧宝传|暗诵石门文字禅|拣得湘西好三角|春风归去弄云泉
客散琵琶巳过船|诗翁兀坐一枯禅|画工薄幸轻妆点|狼籍春风最可怜
女儿三五漾春风|蠲忿忘忧人袖中|谁唱青溪小姑曲|搴芳未过合欢丛
铅湖鹅岫春风煖|放步拥书明远楼|弹指两年同唱第|要知能赋古诗流
故人别来面如雪|一榻拂云秋影中|玉白花红三百首|五陵谁唱与春风
懒上维摩室里床|却来山顶现毫光|纷纷百兽俱驯伏|薝卜春风到处香
鬓雾鬟云衬脸红|嫣然一笑倚春风|直疑倾国倾城魄|聚入此花颜色中
佳人爱写湘妃佩|千载犹凝翰墨香|昨夜春风透幽谷|悬崖高处意偏长
春风并马宛如仙|夜雨淋铃似可怜|太息弟兄多若此|更无能识九龄贤
看花恰莫厌离披|花到离披亦自奇|不是老夫无拣择|春风无日不花枝
金缕歌词金曲卮|百年人事鬓成丝|重来未必春风在|更为梨花住少时
千里归来觅故林|朱弦虽在少知音|春风玉几山前路|忍负平生一片心
三日春风已有情|拂人头面稍怜轻|殷勤为报长安柳|莫惜枝条动软声
当年吏隐日徜徉|惯逐春风到上方|岸柳溪桃应记忆|可能梦里觅刘郎
一时得意笑春风|不见春风满树空|老去惜花心尚在|为君留眼看蒸红
一梢两梢晓滩月|三花五花暮江雪|春风到手眼生寒|烟水村深有茅𫈵
浅碧池塘连路口|淡黄杨柳护檐牙|旧时岁岁春风里|长见君王出看花
曲槛横栏百宝装|春风容冶看人狂|孤松瘦柏无颜色|只有青青待雪霜
短瓶卧壁不尽饱|宿火向人还自青|明日梅花应作意|春风一夜打柴扃
一枝开向小篱东|浅白深红尽敛容|只有魏家颜色似|春风秋露不相从
罗结同心柳带青|碧桃香里记将迎|春风重到凭栏处|肠断江楼不忍登
春风不减小兰花|门外风轻燕子斜|怀古每逢寒食节|无穷情恨为谁家
嘉景无人把酒看|县楼终日独凭栏|山城岁暮惊时节|已作春风料峭寒
半是楼台换却村|几回独立更销魂|断堤野水梅花宅|千古春风月一痕
午夜谁将玉笛吹|白云满地湿难飞|惊回一枕春风梦|月上花梢最好枝
三径荆榛尽力开|千株桃李手新栽|慇勤莫怪寻嘉树|又喜春风过岭来
曾听楚人歌竹枝|横江秋静月明时|只今漂泊春风里|绿满南园总不知
春风吹屣到南园|著酒涂酥花正繁|更喜满前无俗物|横塘疏竹渭南村
蔷薇虽是后人栽|一度春风一度开|绝怜东野归何处|无复花前把酒来
画堂帘卷张清宴|含香带雾情无限|春风爱惜未放开|柘枝鼓振红英绽
旧业丛台废苑东|别来二十一春风|越梅半拆轻寒里|抛掷深山乱木中
春风浩浩水横波|水远滩长可奈何|送尽碧云人不见|折兰采若自行歌
春日春风江漾沙|官船不发对山家|山杯一举山翁醉|笑点青藜数岸花
春风著意舞长杨|中有珍禽口尚黄|曾闻章台看眉妩|故应学得汉家妆
春雨春风能几宵|吹香落粉湿还飘|朝来试看青枝上|几朵寒酥未肯消
别院穷居岁月深|重门榛棘已森森|窗前一任春风去|誓不今生负此心
绕池红紫斗芳菲|满座春风散晓晖|水气浑和花气好|单衣常似浴沂归
一别璘公十二年|故当刮目为相看|问侬收得曹溪水|雩下春风吹已乾
貂裘日贳酒垆家|夜半笼灯上日华|马湩金杯休醉客|春风思对五陵花
曾访江南鸟爪仙|误随尘网落人间|红泉碧涧春风里|尚记麻源谷口山
野外寻花共作期|今朝出郭不相随|待君公事有闲日|此地春风应过时
云中白鹿上仙家|缑氏城头落彩霞|吹断玉笙人不见|春风一树碧桃花
芳草连坡挂柳绵|春风卷地落榆钱|时光解与行人别|若有离情应泫然
柳丝稀处见前山|半在云间半雾间|回首乱红浓翠里|春风啼鸟更绵蛮
卢橘花开二月天|春风怀抱自年年|客来问字不暇答|且教官童学种田
铜驼陌上桃花红|洛阳无处无春风|重来羞见水中影|鬓毛萧飒如秋蓬
春风有客梦刀头|政好将军侍太丘|为惜交情留信宿|无端樯燕聒离愁
可怜时节足风情|杏子粥香如冷饧|无奈春风输旧火|遍教人唤作山樱
琐声金掣阁门环|帘捲真珠十二间|别殿春风呼万岁|中丞新押散朝班
淡淡春风花落时|不堪愁望更相思|无金可买长门赋|有恨空吟团扇诗
乌塘渺渺绿平堤|堤上行人各有携|试问春风何处好|辛夷如雪柘冈西
堤边草色长芊芊|陌上行人自往还|渌水欲净不得净|春风未放柳条闲
舞困春风睡思深|东君更与缠腰金|颓檐醉尉花应笑|那有当年幕客心
五十年前事若何|于今特地且誵讹|便休欲更教谁识|倚笑春风不较多
香溪桥西邓尉东|千树万树摇春风|料得李生难写染|花光艳艳日初红
能言学得妙莲华|赢得春风对客夸|乞食衲衣浑未老|为题灵塔向金沙
北望烟铺骠骑营|虏烽无火楚天晴|此时千里西归客|泗上春风得及耕
贡包分自浙西东|函谷金城在眼中|泛酒煎茶俱惬当|满前腊雪化春风
明知身是雪霜姿|瘦骨棱棱不入时|但得春风盈宇宙|老翁也要逐儿嬉
薄幸东风者|无心半点春|桃花吹满地|片片似鱼鳞
卧君白云床|读君紫霞书|桃花乱坠酒|疑是武陵居
谁家无春酒|何处无春鸟|夜宿桃花村|踏歌接天晓
桃花满村郭|山雨鸣鸠鸟|柴门午始开|苔藓无人扫
红雨当轩乱|仙源何用寻|桃花如有意|笑杀武陵人
素腕撩金索|轻红约翠纱|不如栏下水|终日见桃花
岸回波曲曲|城转草层层|忽见桃花落|还知到武陵
野鸭飞无数|桃花湿满枝|竹舆鸣细雨|山客有新诗
青鞋趁桃花|杳杳赤城路|石梁千仞横|自蹑飞云度
且避黄牛险|携车就白沙|相逢芳草路|任意看桃花
来时桃花口|流水二三尺|一夜春雨生|淼漫归不得
门前洛阳道|门里桃花路|尘土与烟霞|其间十馀步
黄鸟当三月|城南景正繁|桃花千万树|不异武陵源
渌水明堪染|桃花吐未齐|君归渡南浦|春草正萋萋
春坞桃花发|多将野客游|日西殊未散|看望酒缸头
泊舟桃花口|不见桃花树|惟有捕鱼人|日暮放歌去
桃花与流水|一往隔千春|畏向外人道|如何重问津
禾黍满前村|桑麻自成邑|千古桃花源|秦人馀古迹
春色有情意|桃花生暮寒|只应催客子|不遣立江干
买山须买邻|卖鱼聊买酒|此中有隐人|桃花古溪口
苍壁不受春|转入溪流曲|桃花影外天|微波动新绿
本是山林物|中间一念差|稻粱今懒种|况乃种桃花
细雨桃花水|轻鸥逆浪飞|风头阻归棹|坐睡倚蓑衣
海上春常满|人间日易斜|白头浑不老|岁岁阅桃花
桃花洞口开|香蕊落莓苔|佳景虽堪玩|萧郎殊未来
掩霭愚公谷|萧寥羽客家|俗人知处所|应为有桃花
桃花浅深处|似匀深浅妆|春风助肠断|吹落白衣裳
青鞋趁桃花|杳杳前山暮|霞标起赤城|渐入天台路
草阁桃花绕|时清异避秦|渔郎休更问|此处是通津
幽居武陵源|背城止十里|泛泛桃花舟|春江瀫纹起
桃花然小坞|恍惚武陵源|远浦渔歌入|前林鸟语喧
朝吹杏花开|暮送桃花落|荣悴各因时|莫怨东风恶
涓涓石濑鸣|两两江鸳语|回溪无人来|桃花照春渚
不识南溪路|借问道傍子|荅言从此去|桃花隔春水
隔洞杳长津|桃花岁岁新|时时觌毛女|怕是避秦人
筑堰分泉脉|开沟断荻芽|风期占月晕|水信谶桃花
妾生如桃花|根叶相绸缪|隔江唤欲渡|江阔使郎愁
君到沧江上|桃花乱马蹄|相思知有路|明月蓟门西
听说桃花寺|游人兴不禁|桃花今不见|流水尚堪寻
君在黄山口|桃花十里长|不知溪上水|流得几峰香
两涧何年合|一桥终日闲|桃花逐流水|未觉是人间
桃花元有泪|不必雨啼红|滴滴苍苔上|吹乾恨晓风
今岁春光好|桃花撩乱开|去年避雨处|屐齿在苍苔
修竹数十竿|桃花三两树|此地非兰亭|却有流觞处
归渡昌江晓|桃花冬日浓|沧溟应不远|野水自朝宗
临济一株树|覆荫天下人|佛法无多子|桃花不耐春
桃花休笑我|烂醉武陵春|百年浑是醉|寄语独醒人
灼灼夭桃花|涟漪互相向|水底烂朱霞|林端日初上
不识南塘路|借问路旁子|答言从此去|桃花红十里
青林拥萧寺|况乃在山阴|出见桃花发|方知春已深
片舸移黄渚|游车入紫京|那堪异乡思|坐见桃花生
东风吹垂杨|逆水上渔步|相约醉桃花|轻舟不得度
幽鸟唤提壶|桃花映酒炉|田家春社散|野老醉相扶
青莎白鹭洲|细雨桃花岸|看乘春水船|遥遥到天畔
不疑汝未彻|端的若为分|宝剑寒光动|桃花云里春
茅屋南山下|细雨桃花谢|清晨起梳头|邻家作春社
铜史供新历|壶天报早春|桃花开阆苑|柳色动瑶津
桃花产灵洞|开落已千秋|欲觅栽人处|唯看水上流
春娇最何物|桃花与杨柳|惹侬或有诗|市远那得酒
人自湖南卧|春还湖上看|桃花千树落|柳絮万家寒
仙不离人世|何须远觅仙|桃花最深处|更著小渔船
一度桃花岭|烟霞处处新|纵迷源上路|犹似武陵人
落英泛流水|点点如飘霞|为有问津者|不敢种桃花
寒食多风雨|西邻是酒家|东风应笑客|空自对桃花
振衣危峰巅|扶桑日初起|柳色破青烟|桃花带流水
门外春将半|青青野色分|桃花开欲尽|无处觅灵云
初日照金沙|溪光一道斜|流霞随水出|灼灼似桃花
桃花红未了|又见海棠开|早知花有信|不遣唤郎回
地僻人居少|林深路转迷|桃花流水细|不异武陵溪
桃花红似雨|莫是武陵家|洞中白鹿来|口中衔桃花
西塞山前望|桃花浪自浮|玄真无觅处|时见鳜鱼游
檐外雨初晴|幽禽四五声|桃花无限思|留客看清明
桃叶三春好|桃花复似霞|君心爱桃叶|不肯爱桃花
楼阁倚江滨|桃花照暮春|安知看花者|不是武陵人
四月桃花水|归帆处处看|南风薄暮起|停棹向新安
谷口见桃花|飞楼隔翠霞|仙家知不远|仿佛是金华
翠岭冠丹霞|清溪是我家|好寻黄道士|更种白桃花
春水味能甜|桃花浴著盐|扫连看万蚁|蠕蠕细相衔
桃花映溪水|溪水亦何情|精舍有高人|端默观化生
一树小桃花|生来覆山井|开尽不知春|可怜镜中影
小径穿深树|临崖四五家|泉声天半落|满涧溅桃花
桃叶复桃花|秦淮是汝家|渡头风雨夜|惆怅忆天涯
春色来何处|桃花路欲迷|为言垂钓者|中有武陵溪
安得舍罗网|拂衣辞世喧|悠然策藜杖|归向桃花源
艳静如笼月|香寒未逐风|桃花徒照地|终被笑妖红
铜霤消残冻|朱楼拂早霞|传声回步辇|来赏小桃花
双禽尔何来|四顾怕人见|隔窗啼一声|惊落桃花片
仙客已尘土|桃花依旧春|后来看花者|不是种桃人
粉蝶戏兰丛|桃花似面红|东风吹不定|飞向玉阶空
夕阳没中流|舟子不停橹|风来未满帆|望断桃花浦
塌地坐弹棋|注酒莓苔上|水际暗香来|怕是桃花涨
墙阴马鬣秃于童|眼看桃花树树红|春色纵归犹未辨|与君相对试霜风
无数桃花傍水栽|水边新架佛亭台|不因桥畔僧相接|只道玄都观里来
一片桃花失武陵|避秦人已足嚣声|不须赊月洞庭上|利涉如今满洞庭
江门日日弄扁舟|雨雨风风得自由|昨夜桃花新水涨|鲚鱼多在碧莎洲
十里西畴马送曛|晚风依约度溪云|悬知今夜桃花雨|一洗焦枯慰使君
玉帛徵贤楚客稀|猿啼相送武陵归|湖头望入桃花去|一片春帆带雨飞
误入仙源不记春|花间一见喜津津|可怜尘迹空遗恨|一树桃花经几秦
家家洗药有流泉|山上人耕尽茗田|妇女不知春色好|桃花一任落溪边
流水桃花大士家|道人曾此泛星槎|白牛塘上闲吹笛|归去儿童日已斜
手种桃花满北山|花红艳艳照春湾|不知何代儿孙老|却见渔舟乍往还
江边石上白皑皑|远对难分李与梅|因是欲占春早晚|桃花一树有新开
源有桃花涧有蒲|翛然一望恍蓬壶|忘机亭上群鸥集|堪作人间水墨图
洗眼贪看幼妇词|玉人空遣暗相思|凭谁为报归期近|趁得桃花烂熳时
南湖二月雨晴天|两两相随锦翼鲜|记得曾于何处见|桃花浪里钓船边
御沟烟水自潺潺|片片桃花落正间|自恨不如花片落|能随流水到人间
桃花双脸带酥胸|歌得霓裳玉树高|更道掌中能妙舞|几回肠断五陵豪
悬岩绝壑春云满|亭子无人鸟自啼|昨夜雨飞寒未解|桃花零落石城西
两颊初成酒晕时|桃花妆浅稍调脂|卿卿欲识春山好|五岳三峰尽在眉
碧草生芽鸟弄春|短长亭外柳条新|钓船来往清溪上|定有桃花洞里人
山中与世不相关|鸡犬桑麻尽日闲|傍水桃花春烂熳|误传消息到人间
后主搴香复倚春|潘嫱梳洗最轻盈|南朝破后无词客|燕子桃花古石城
二月桃源踏落花|桃花千树烂于霞|人家各占桃花里|一径桃花是一家
黄雀儿随玉屑栽|两行珠翠一般开|桃花少似玄都观|曾却仙都谱系来
岩前乱石本嶙峋|洞口桃花片片新|流水自鸣丹灶冷|餐霞难觅旧时人
去后重来访碧山|当时曾此狎云鬟|伤心流水依然绿|要见桃花如此难
双双燕语落檐牙|惊破春屏梦到家|睡起拈书无意绪|开窗隐几看桃花
绣帘春色酒旗风|堤上桃花对面红|歌拍满楼人满月|不知青草六朝中
潇洒高标早出尘|岁寒空谷见斯人|紫霞洞里吹箫处|闲杀桃花万树春
安期只在海东浔|何处名山浪铸金|欲向桃花问消息|柴门深锁碧溪深
山南山北异阴晴|雨脚垂垂日脚明|落尽桃花春事退|柔桑深处一鸠鸣
薄薄春衫新缕金|樽前风细怯轻阴|酒香隐约生红粉|正与桃花共浅深
衣湿才知马入云|隔峰人语半相闻|前行共指桃花砦|巨石如碑不见文
四面青山是四邻|烟霞成伴草成茵|年年洞口桃花发|不记曾经迷几人
便恐东皇促驾回|小轩无事且衔杯|不知何处桃花落|一片飞从屋角来
海螺环翠半仙亭|惆怅桃花逐雨零|一顷绿塘连竹屋|出山源近水常清
兰舟泛泛漾轻风|十里桃花一望中|疑是馀霞天外落|不应花解满山红
朝摘桃花红破萼|莫摘李花繁满枝|客心浩荡东风急|把酒看花能几时
竹竿溪上钓鱼舟|洞口桃花信水流|晓月半轮新雨霁|春山缺处是严州
屋边流水漫垂纶|不树桃花亦避秦|何事平津报开阁|五湖烟棹属闲身
万朵随波似泛杯|浮沉又似水灯来|三江染尽桃花水|一道红泉划不开
一叶烟波世外身|桃花流水问通津|闲来鼓棹游何处|惟访孤山放鹤人
击壤声中酒国春|海风吹老石边身|桃花几树衡门下|我是唐虞一辈民
隐隐飞桥隔野烟|石矶西畔问渔船|桃花尽日随流水|洞在清溪何处边
路入天台第几重|桃花流水暖溶溶|洞中如见佳人面|好吐平生锦绣胸
红尘十丈走香车|仍向玄都道士家|谁料刘郎重到后|菜花开过又桃花
养鹤栽松共几年|故人茅屋万峰前|只应谷口移云住|满洞桃花隔钓船
雨笠风蓑日往回|桃花流水碧山隈|潭中渔钓何能尽|收却纶竿归去来
桃花飞尽杏花疏|客子长安几箧书|何事竹斋消渴久|汉庭今问马相如
庭前草色浑未露|坞外桃花肯破颜|七十日春闲过了|半分春色尚犹悭
在家每忆松江好|及到松江又忆家|梦见樵青来竹里|笑将渔父插桃花
三十年来信脚行|一朝跳过是非坑|桃花岁岁随流水|一任傍人把路争
桃花流水赤城山|当日刘郎去复还|若道不如天上好|何缘二女忆人间
桃花扇底春风面|一曲吴歌一断肠|紫陌红尘多少梦|鬓丝赢得老刘郎
桃花源上蝶飞飞|误却渔郎苦欲归|云白山青一回首|落红如雨点春衣
偶逢李径一花开|从此东园日日来|更约桃花同坼好|红红白白两相催
莺声已老春已残|桃花杨花相飞翻|无人为寄江南信|有客初过杨子湾
百尺寒潭傍钓矶|滩边双鲤弄晴晖|龙门三月烟波阔|取次桃花浪里飞
灵符锁尽穴中蛇|深入千岩处士家|峒户隔云呼不应|时时流水出桃花
一领征衣半泪痕|思家何日不消魂|桃花落尽莺声老|犹自飘零客蓟门
小雨山寒占麦秋|溪南溪北水交流|桃花又报东风急|云带雨来山欲浮
涧水潆洄绿树稠|白云长锁洞门幽|此中自与尘凡隔|一任桃花引钓舟
一幅春云巧似裁|隔湖飞过碧山来|野桥小立题诗处|夹竹桃花烂熳开
梦里同游过水滨|空空石窦碧苔春|自无刘阮风流债|不见桃花艳冶人
溪口回舟日已昏|却听鸡犬隔前村|殷勤重与秦人别|莫使桃花闭洞门
桃花园作芳林苑|濛汜池通祓禊堂|前以骄奢为晋宋|后无规鉴亦齐梁
碧云芳树与天齐|回首湖山万皱低|莫遣桃花逐流水|恐人疑是武陵溪
文星昨夜驻江滨|一日襟期即故人|惆怅孤舟容易别|桃花潭水送汪伦
桃花扇底落纷纷|宛转清歌一曲闻|醉杀文园渴司马|酒垆斜盼卓文君
禁籞春来报踏青|御池波漾碧涟轻|内人争送鞦韆急|风隔桃花闻笑声
三年到此百无功|种得桃花满县红|此日不能收拾去|一时分付与东风
流水桃花万壑春|迷途偶遇避秦人|一宵风雨林峦变|惆怅无人再问津
罢钓归来不系船|坐看秋水落红莲|江鲜野菜桃花饭|高唱夕阳孤岛边
潺湲一雨到天明|西圃小溪春涨平|任使桃花禁不得|也能波面皱红生
垂柳台前半勒缰|桃花马上少年郎|寻欢不值还追去|绕尽新荷十里香
懒从原上访桃花|又不青门去种瓜|传得神仙蝉蜕法|君如觅我问烟霞
社雨初晴旧燕归|春膏潜动小鲜肥|桃花未必随人去|飞向行人行处飞
乘杯已泛赤城霞|飞锡何烦碧海槎|经过刘郎旧时渡|莫临流水看桃花
流水桃花玉洞深|长松千尺落晴阴|瑶琴弹到无声处|白鹤飞来风满林
溪水绕屋初鳞鳞|溪边桃花正迎人|桃花迎人可复奈|幽事如许难具陈
细草一方团野色|游丝百尺上晴空|预愁柳絮鹅毛白|即见桃花人面红
行尽千山更有山|此身几日在山间|桃花野水溶溶去|鸥鸟汀云冉冉还
路入桃花桃未花|碧溪流水两三家|何年路接人间世|定是渔人归去夸
桃花涧底频垂钓|蓼子滩头稳系舟|取得鱼来换美酒|清风明月兴悠悠
严风猎猎雪成堆|一夜桃花满院开|春自不知谁著力|九重天上挽回来
闻道山中熟腊醅|悬知瓮面唤春回|桃花亦解相勾引|前度刘郎拟独来
苍山云雨逐明神|唯有香名万岁春|东风三月黄陂水|只见桃花不见人
桃花参差柳叶多|新雨滩头生绿波|一夜东风吹驿舫|榜人齐唱弋阳歌
山外青山云外云|绿芜芳草杖藜痕|人间此景不易得|春风绝似桃花源
桃花美酒醉名姬|裘马长安二月时|妻子鹿门归自好|天涯风雨莫教迟
溪上桃花春可怜|赤栏桥畔忆游仙|若为饱吃胡麻饭|看到三千结实年
已过清明修褉天|桃花欲尽杏花颠|一声黄鸟催春色|满地红苔落雨溅
桃花灼灼柳依依|书寄王孙归未归|亭院莺啼春又晚|援琴时奏雉南飞
桃花流水神仙地|枯木寒岩自在春|错上磨成白玉质|矿中仍现紫金身
葫芦一个是生涯|闲步人间访酒家|要问狂夫何处住|蓬山洞口有桃花
桃花依旧笑春风|怅望无人此醉同|应是梦中飞作蝶|树头树底觅残红
壶中白日何曾夜|洞里桃花别是春|一局闲棋犹未了|坐中老却采樵人
深院鞦韆儿女情|桃花香暖月华清|碧窗梦破啼鸦散|杨柳风前笑语声
西城仙馆侍中家|别苑春深玉洞霞|一曲歌声听不散|随风吹落小桃花
何处烟波满钓翁|桃花流水各溪红|而今合是唐虞世|都在尧天荡荡中
桃花灼灼柳丝柔|立马看君发鄂州|懊恼人生是离别|不如江汉共东流
百战归来一病身|可看时事更愁人|道人莫问行藏计|已买桃花洞里春
汲水佳人立晓风|青丝辗尽辘轳空|银瓶触破残妆影|零乱桃花满井红
五出桃花千叶绯|团栾绕树问芳菲|攀来欲折还休去|看到残红教自飞
桃花人面各相红|不及天然玉作容|总向风尘尘莫染|轻轻笼月倚墙东
一尉何曾及布衣|时平却忆卧柴扉|故园柳色催南客|春水桃花待北归
仙源何处觅琼浆|万朵飞红乱夕阳|莫怪桃花贪结子|芳菲元不为刘郎
竹篱茅屋两三家|白昼青春自岁华|碧縠水边搓柳线|绿罗天畔绣桃花
竹箭春江二月流|桃花红映木兰舟|聊因叶县神明宰|一借仙凫瀫水头
海棠昨日始萌芽|一夜惊雷发万葩|老眼恍然何所得|凌云庵外见桃花
飞尽江南泣雨枝|韵高犹共雨相宜|洗妆只有唇红在|也胜桃花好面皮
水面杨枝受小舟|桃花东下鲤鱼浮|春江欲钓无聊赖|百尺游丝月作钩
树头树底觅残红|一片西飞一片东|自是桃花贪结子|错教人恨五更风
乱山深处是仙家|海变桑田日未斜|为有慈亲倚门望|却愁溪上见桃花
尽说仙源隔片尘|谁知枕上是通津|武陵太守无仙骨|只见桃花不见人
风蓑雨笠几经春|流水桃花一钓纶|身世自甘成两弃|翻然终愧有莘人
斯世人如上世人|游鱼天外不惊纶|百年治乱无闻见|却笑桃花更避秦
春到三旬物物鲜|桃花如锦柳如绵|千春乐事生中旦|长占中和一日前
落尽桃花梅子英|一枝霜雪自光荣|猛怜夜月纷纷影|频听秋风细细声
莫惜春衫污酒痕|欲将遗恨寄芳樽|清明客里匆匆过|不记桃花笑倚门
哭断东风转有情|俄惊满面笑容新|当时饮水今犹醉|别是桃花半点春
山中儿女不知秦|无赖渔郎最恼人|溪上桃花君莫种|东风不贷武陵津
夹岸晴波漱绿苔|青帆遥溯大江来|相逢问讯兰阴客|蚤趁桃花上越台
燕子来时水绕台|寻芳欲试探春杯|淙淙恼杀连朝雨|不放桃花及早开
云消紫盖旭堂暄|怀县桃花锦一川|治下江山兼管句|与君须结五峰缘
晴峦一望紫烟重|玉洞桃花处处逢|蚤晚排云阊阖畔|天门遥插五芙蓉
青莲山下玉泉寒|苍耳香中养白鹇|浪说来仙天地外|桃花流水只人间
岁岁桃花水到时|野航客子命如丝|赵侯小试济川手|雪浪翻天不溅伊
杜宇曾为蜀帝王|化禽飞去旧城荒|年年来叫桃花月|似向春风诉国亡
异鸟娇花不奈愁|湘帘初卷月沉钩|人间三月无红叶|却放桃花逐水流
桃花灼灼斗春芳|一见如云满目光|不识冬来霜雪遍|芳意争似竹松长
燕子呢喃君得知|深谈实相妙难思|久参贝叶云何梵|一见桃花更不疑
涵空水色碧于苔|照眼山光翠作堆|疑是桃花源上客|轻舟天外得春来
寻仙元不属凡身|空负桃花洞里春|岂是渔郎多别恨|玄都只待有缘人
何堪紫陌逐红尘|独抱冰心懒赠人|若使桃花知此意|门前流水即迷津
春风二月到瞿塘|白帝城边春草长|不必桃花满十树|他年人亦比河阳
翰墨场中蔡少霞|如今悟彻颂桃花|看朱成碧吾方眩|试把横枝问作家
稽天之浸不可灭|焦石之烈不可绝|香炉峰头按羽节|满山桃花满湖月
红染桃花雪压梨|玲珑鸡子斗赢时|今年不是明寒食|暗地鞦韆别有期
画得苕溪歌小山|青青丛桂洒松关|春来有酒还招隐|万片桃花水一湾
陂麦连云惨淡黄|绿阴门巷不多凉|更无一片桃花在|借问春归有底忙
卓荦黎生先有聘|风流钟子后相亲|桃花已入刘郎手|不许渔人再问津
清溪狭径小桥东|风入桃花处处同|我为日长无一事|偶然来此听松风
海雁年年自往来|迢迢此去几时回|春风满路真消息|应是桃花处处开
此日桃花恰正开|携壶去赏且徘徊|春风应解阿兄意|愁听哭声满路来
千古陵阳芳桂丛|凌风擎出蕊珠宫|渥丹自是天然质|不学桃花点注红
春光二月满皇州|半逐桃花入水流|何事王孙归未得|东郊芳草自含愁
朝来轻暖试纤罗|风物熙然总太和|为报桃花今已破|春光终比旧年多
万仞危岩古木低|翠屏回合上丹梯|桃花流水无人问|一路猿声夕照西
浩浩春江漾碧虚|桃花新水正生鱼|一罟休笑生涯窄|意在烟波乐有馀
烟花淡淡雨声息|云脚疏疏日影红|桃花作雨梨花雪|春在绿杨芳草中
宫殿高高在五云|鹤摇松露滴行人|洞门不放东风过|留得桃花一院春
肉未为奇骨最奇|透明玛瑙碎琉璃|老饕不奈残牙齿|却爱桃花软玉脂
画船挝鼓过盂城|两岸桃花春水平|今夜湖中好风景|直须看到月三更
一吸龙泉万虑清|更寻古洞入柴荆|桃花落尽春无路|独许骑鸾上玉京
天风吹雪满千山|不见桃花泛碧澜|洞里仙人贪种玉|岂知人世有春寒
眼前风物一番新|江上桃花恼杀人|可笑草玄窗下客|满庭吹絮不知春
陌上行人看石麟|三朝出入紫微臣|桃花坞接啼猿寺|直到南山不属人
桃花浪暖锦鳞肥|白发渔翁罢钓归|柳底系船篷底坐|满前鸥鹭已忘机
桃花流出武陵洞|梦想仙家云树春|今看水入洞中去|却是桃花源里人
芙蓉脂肉绿云鬟|罨画楼台青黛山|千树桃花万年药|不知何事忆人间
种得桃花与李花|红红白白几人家|卖钱却待花成实|沽酒墙头不用赊
千万重山见复遮|两三点雨直还斜|行穿锦巷入雪巷|看尽桃花到李花
老去刘郎鬓未华|枕中鸿宝鼎中砂|仙源十里蒸霞色|半是桃花半杏花
三分春色一分休|始见桃花著树头|霰雪斗来如约勒|为公留作上林游
闭户何缘得句来|开窗更倩雨相催|只言春色都归去|小树桃花政晚开
桃花绕屋竹参天|曾向湖西住五年|回首但馀葵麦在|古今何必更桑田
惶恐滩头一扁舟|桃花水涨如乘流|君来叩户喜欲倒|一问此行还遂不
八琼洞口桃花笑|失却尘寰半世忧|闻道客亭炊未熟|坐看冻蚁梦中游
我无头上进贤冠|祇带儒生一味酸|愿向笔端求蒻笠|桃花春水把渔竿
凉月如眉挂柳湾|越中山色镜中看|兰溪三日桃花雨|夜半鲤鱼来上滩
桃花不似玉颜红|顾影扬蛾入汉宫|才说长门人便老|黄金无赋买春风
莫恨秋风入女墙|恩情中道易凄凉|人间纵有春风乐|歌罢桃花亦断肠
病馀犹著杖藜扶|临水依然一老夫|不用苦烧红蜡烛|桃花解笑白髭须
垂柳千条绾晚霞|溪深流出半桃花|不嫌渔艇过从惯|天下车书正一家
高低柳絮飞渡水|红白桃花开满枝|自笑江南无用客|一春无事只题诗
锦障桃花春色里|白衣雪屋月明中|此时此意无人会|海上仙山第一峰
文砌疏棂曲径依|淡烟芳荫堕游丝|石池无限桃花发|飞去黄鹂唤子规
桃花颜色晓犹深|薄暮风烟已不禁|人生抵死朱颜恃|不料青铜霜雪侵
曲曲回廊十二阑|风飘罗袂怯春寒|桃花带雨如含泪|只恐多情不忍看
月华特献太夫人|王母桃花莫与伦|散作朝霞与令子|文章丽似上林春
苦茝如针草有芒|桃花轻薄絮颠狂|少陵例有诗沾丐|只枉无言到海棠
桃花落尽柳阴成|寒食风光小雨晴|半掩宝书凭几坐|满庭芳草为谁生
独咏沧浪古岸边|牵风柳带绿凝烟|得鱼且斫金丝鲙|醉折桃花倚钓船
胜日寻芳踏软泥|蹇驴牵过石桥西|天台迥异人间世|开遍桃花路欲迷
来时梅萼粘残雪|归日桃花簇绛罗|农事不妨河事了|齐声连路踏春歌
相逢何事且徘徊|泽国桃花岸岸开|见说衡阳南去路|秋深无雁寄书来
山前亭子万松声|溪上桃花一树明|安得此中陪杖舄|时时闲坐复闲行
龙游山下桃花庄|鸡犬桑麻自一方|地似避秦人稍异|村中忙煞为官粮
氤氲水殿荡朝阳|夜涨桃花锦水香|珍鸟千行看不禁|自将金弹打鸳鸯
折得桃花拂袖香|美人含笑立东墙|无言亦自成蹊径|解语争教不断肠
夹岸桃花红欲然|洞中流水自㳙㳙|山家不会论春夏|石烂松枯又一年
雾山环合自云川|户有清溪种玉田|万本桃花不知处|几人曾得问秦年
桃花红绽断桥边|杨柳垂阴散绿烟|记得少年曾取醉|玉人扶上总宜船
无心可比白云闲|白云被风吹出山|道人肯比桃花水|流向人间更不还
春在青林野水滨|酒壶随处伴闲身|偶来仙馆题诗句|贪看桃花忘却秦
长短高词播大篇|谁知妙处在无言|微凉一动烦歊外|流水桃花共杳然
桃花落尽日初长|陌上雨晴桑叶黄|拜罢三姑祭蚕室|渐笼温火暖蚕房
柳色烟光正斗青|桃花落尽杏花惊|风从窗眼空中入|雨在檐前滴到明
仙家有地只种竹|多少清风激懦夫|满院绿阴馀晚节|桃花应合笑玄都
片片桃花下钓矶|声声杜宇暮春时|迩来夔峡多游子|正好从头唤取归
桃花渡近莫愁村|不似刘家妒妇津|薄暮雨寒催鼓棹|隔江应有未归人
雨馀芳草净沙尘|水绿滩平一带春|唯有啼鹃似留客|桃花深处更无人
同行者谁平原孙|于我不但骨肉亲|谁言不为桃花去|只爱江山亦可人
桃花欲落柳条长|沙头水上足风光|此时御跸来游处|愿奉年年祓禊觞
岸边老树柳犹枯|红入桃花果有无|一夜绿从冰底起|谁将蓝汁染晴湖
柴门晓色扫苍烟|石涧流香洗药泉|忆昨南山买茶去|桃花小雨过湖船
梅花开尽又桃花|谁向桃源更问家|此是桃源最佳处|春深云水足生涯
白日青天醉唱歌|子同西塞更如何|山前一夜东风急|明日桃花水上多
李白乘舟将欲行|忽闻岸上踏歌声|桃花潭水深千尺|不及汪伦送我情
芳郊晴日草萋萋|千树桃花一鸟啼|无数落红随水去|又分春色入城西
歌扇金书御制诗|桃花风软鹧鸪枝|舞回体态娇无力|绝胜当年唤雪儿
雨过桃花尽处源|庭前新绿长芳荪|目前点检燕支篆|手汲清泉洗着樽
人间处处犹崔子|岂忍更令三径荒|谁与老翁同避世|桃花源里捕鱼郎
拾翠车闲辇路尘|山南山北杜鹃春|谁家庭院东风里|飞出桃花不见人
龙颜天霁下珠楼|张宴寻芳镇日留|却道桃花能释恨|不惟芳草解忘忧
为听松风直过溪|长琴分与小童携|白云不隔天台路|千树桃花一鸟啼
深山曲路见桃花|马上悤悤日欲斜|可奈玉鞭留不住|又衔春恨到天涯
桃花掩映野人家|住久依山老屋斜|怪得只从墙外看|行人车盖满风沙
长杨宣曲尽为家|大道纷纷拥狭斜|十里五楼巢弱翠|千金一疋买桃花
何处樵人拾古沙|石门风雨闭桃花|相逢为制秋江笠|摘尽峰头万片霞
曾饵仙人换骨丹|霞裳翠舞月华寒|暗香疏影终非俗|莫比桃花一样看
谁家年少醉春杯|两朵桃花脸上开|侧着毡鞋双足热|钟楼西畔打毬回
蜀锦征袍手制成|桃花马上请长缨|世间不少奇男子|谁肯沙场万里行
落尽桃花闭洞门|重来无处觅仙源|于今又隔千馀岁|知是秦人几代孙
深隐犹疑世上闻|桃花还泄洞中春|当时不得渔人入|将谓人问几世秦
长城徭役苦咨嗟|澧水偷春隐岁华|有耳不闻秦汉事|眼前日日赏桃花
鹤发童颜歌负薪|衣襟不染一凡尘|担头几点桃花片|恐是当年避世人
万壑霜飞木叶丹|石桥流水暮生寒|却疑二月天台里|一路桃花照马鞍
避雨燕儿晴又去|趁衙蜂子晚还归|西轩一枕无人唤|零落桃花绕梦飞
青溪道士紫霞巾|洞里仙家旧是邻|每见桃花逐流水|无回不忆武陵人
轻云漠漠天影空|江村雨过生微风|似嫌野外春淡薄|故点桃花深浅红
竹外桃花三两枝|春江水暖鸭先知|蒌蒿满地芦芽短|正是河豚欲上时
洞中犹说看桃花|轻絮狂飞自俗家|正是阶前开远信|小娥旋拂碾新茶
寂寞山城二月阑|桃花无数倚春寒|可堪绰约风吹急|更著离披雨打残
万树梨云白满山|桃花几点破红颜|春风尽日黄岩里|数遍峰头不肯还
今日雨晴双燕归|野桥茅屋又斜晖|便须买酒酹春色|莫放桃花树树飞
几树桃花照眼红|堤长湖阔水生风|停舟未暇留清赏|祇恐春归花又空
桃花落尽武陵溪|碧草芊芊岸柳齐|洞口主人今不在|青山如画鸟空啼
山郭桃花且未红|扑檐柳絮太匆匆|山公久醉浑颠倒|不记湘南二月中
海山山下百馀家|垣屋参差一带斜|我欲往寻疑路断|试沿流水觅桃花
洞口飞琼佩羽霓|香风飘拂使人迷|自从邂逅芙蓉帐|不数桃花流水溪
画取维摩室中物|小瓶春色一枝斜|梦回映月窗间见|不是桃花与李花
流水桃花绕县城|玉琴弹彻韵偏清|旅魂已化南飞雁|谁复悠悠问濯缨
鼓吹连天发棹歌|旌旗耀日午风和|波摇柳色通淮甸|水泛桃花入潞河
五年不出青门道|邂逅寻春此一回|忽忆秦川贵公子|桃花落尽合归来
石梁飞雪赤城霞|察岭欢溪处士家|金策君曾鸣玉过|西流曲曲尽桃花
远寻瑶草到仙家|冲破云间一片霞|道士不知兴废事|又来溪上种桃花
修竹深溪带浅沙|隔篱初见小桃花|东风最是无情物|却与人间管岁华
桃花扇底露唇红|不复梳妆与众同|一曲山香春去也|荼蘼无语谢东风
山下春江一镜开|江回山转隔蓬莱|舟行仿佛闻鸡犬|时有桃花出峡来
偶开诗卷雪窗晨|中有桃花片尚新|却忆携诗花底看|回头又是一年春
却恐重来路不通|殷勤回首谢春风|白鸡黄犬不将去|且寄桃花深洞中
愁风愁雨一春中|无限芳菲转手空|不到武陵肠欲断|桃花可惜为谁红
头疼宿酒未能解|独怕晓寒帘捲迟|懊恨桃花爱飘荡|夜来压折海棠枝
秋色何妨陪露菊|岁寒真欲友霜筠|只应涧底桃花笑|苦爱微官不避秦
出岸桃花红锦英|夹堤杨柳绿丝轻|遥看白鹭窥鱼处|冲破平湖一点青
回首仙源隔彩霞|丛祠攫肉有饥鸦|贞元朝士重来晚|不见桃花见菜花
来时秋不见桃花|空树寒泉泻石涯|争得时人见鸾凤|不教身去忆烟霞
杖藜穿透碧玲珑|九折虚岩有路通|一自神仙归去后|桃花开遍几春风
露暗烟浓草色新|一番流水满溪春|可怜渔父重来访|只见桃花不见人
紫髯绿发如飞仙|白驴偷吃种芝田|二月三月春气盛|山头桃花红入天
溪头不种桃花树|商贾年年桥上多|昨日扁舟风雨过|无人肯著钓鱼蓑
桃花叱拨截流时|所向何尝有路歧|且勿皮毛矜可爱|神关丰骨不关肥
柳枝拂水万千缕|水去柳枝还却回|不似桃花爱飘荡|等闲流出碧溪来
地床茶灶隐晴烟|洞口桃花不记年|后老乾坤成底用|名家别自有神仙
一曲湖边一钓矶|桃花风定柳绵飞|渔人岂识濠梁趣|只解沙头尽醉归
落日泉声咽梵宫|依檐山色翠摩空|刘晨去后门长启|时见桃花满地红
高溪却泻低溪水|溪里分明见白沙|夜来山上暴风雨|溪口流出红桃花
一咏桃花谪九年|何如兵卫日高眠|苦嫌不得文章力|得力教君更可怜
一夜凉风动扇愁|背时容易入新秋|桃花脸上汪汪泪|忍到更深枕上流
二月黄鹂枝上啼|桃花流出武陵溪|仙源此去无多路|独自寻芳信马蹄
千古苍苔一径春|来寻刘阮故乡人|山中草木今为宋|亦有桃花尚说秦
绿草蒙茸遍四郊|桃花飞尽柳阴交|行人正起伤春思|厌听黄鹂啭树梢
宁向泥中弃莲子|莫向水上种桃花|莲子出泥终见藕|桃花随水不还家
潭水桃花闭绿萝|一尊其奈片云何|何时更发青莲兴|饱听汪郎白雪歌
小雨廉纤春欲归|桃花吹尽燕来迟|闭门却有宜人处|帘幕阴阴睡起时
松洲风景近如何|鸟哢桃花水涨莎|咫尺相思不相见|长须空自走江波
凉月如眉挂柳湾|越中山色镜中看|兰溪三日桃花雨|半夜鲤鱼来上滩
主人流落委荒坟|燕子还来坏戟门|惟有桃花古时月|端端正正照啼痕
桃花渡口水如天|沧海蓬莱问列仙|老我长淮归未得|春风矫首白云边
桃花未发李生花|装点林居亦自佳|但恨无人领张彻|乘云共到玉川家
为忆云林别帝畿|淮潮相送去如飞|扁舟想到仙源口|流水桃花春未稀
芳草霏霏遍地齐|桃花脉脉自成溪|也知百舌多言语|任向春风尽意啼
染得桃花巧作笺|浓香腻骨号书仙|软绡红泪今犹在|欲对清歌却渺然
江令宅边萧帝寺|桃花曾借客温存|湘罗袄上经年酒|错被人疑作泪痕
看著桃花两度春|尚须香火奉高真|世间安得无尘镜|人似灵犀解辟尘
着意寻空空未得|若论空外本无空|从教了却真空义|干树桃花自在红
莫问天台落日愁|桃花片片水悠悠|寒窗一闭秦箫月|惹得人呼燕子楼
漪漪细浪生蒲叶|剪剪轻风破柳芽|不饮恐孤今日社|强随儿女插桃花
桃花开遍杏花开|星仗侵晨幸阁来|云绕香猊腾绮井|春随天步上瑶台
栽竹养松人去尽|空闻道士种桃花|昨来一夜惊风雨|满地残红噪暮蛙
无数桃花烧晓风|生情妆点映帘栊|儿童莫把青春掷|一岁桃花不再红
雨里匆匆怨出郊|晴时不出却谁教|西湖北畔名园里|无数桃花只见梢
我爱刘郎俊有才|镜湖流水接天台|明年二月桃花发|仪凤和鸾出洞来
竹西窗上月痕斜|雨歇春城叫乱蛙|睡眼未醒人在梦|断云流水隔桃花
江边冷落无灯火|一色桃花向月然|笑杀街头空剪彩|胭脂买断未还钱
歌舫沿堤水拍平|桃花为扇玉为筝|六桥秋色如春色|犹向芙蓉十里行
双飞燕子几时回|夹岸桃花蘸水开|春雨断桥人不渡|小舟撑出柳荫来
双飞燕子几时回|夹岸桃花蘸水开|春雨断桥人不渡|小舟撑出绿阴来
旷却相随不相识|主翁翻作白头新|桃花未见不曾失|拈出还成埋没人
桃花红艳照银床|黄入金明柳线长|欲与晚梅相辈行|同时到底不同香
清风截断排檐雨|返景烧成冠岭霞|定是来朝好春色|海棠须作小桃花
洞口桃花满意红|生憎蜂蝶太匆匆|山禽那更来捎蝶|打着秾枝半欲空
一抔新土寄馀哀|故老相邀信步来|行到水西村尽处|桃花无数未全开
乾坤无处著臞仙|乞与桃源小洞天|不用穷源防失路|桃花尽处便回船
尊酒相逢海一涯|娟娟妙月照人衣|重来时节君须记|流水桃花鱼正肥
天河垂练映寒流|坐俯清泠坠玉钩|源上桃花微雨过|孤吟惊起水中鸥
暮春三月日重三|春水桃花满禊潭|广乐逶迤天上下|仙舟摇衍镜中酣
谁将妙笔写风流|写到风流处便休|记得昔年曾识面|桃花深处短墙头
檐外桃花片片飞|垂涎汉水鳜鱼肥|桐皮一作饥肠饱|似得精兵解虏围
春溪缭绕出无穷|两岸桃花正好风|恰是扁舟堪入处|鸳鸯飞起碧流中
宴随步障水西东|曲水烟光锦绣中|杨柳结弮垂柳带|桃花嘶立落花风
千树桃花送夕阳|莫愁家住石城傍|从今再睹清商调|绝胜当年白玉堂
白发黄尘一梦中|又将愁眼对春风|不知夜雨能多少|染得桃花到处红
萧瑟江梅树树空|兰芽犹短未成丛|行穷赤壁山西路|只有桃花一样红
桃花台下系轻舠|直上峥嵘不惮劳|历示群峰三十二|一峰还压一峰高
当时歌舞竞韶华|银烛烧残始上车|堂上旧欢何处觅|春风无计问桃花
结伴寻芳破碧烟|款关何必为参禅|空门亦有春来意|种得桃花照玉泉
春草方生瘴气微|子鹃催客不如归|渔舟但向桃花入|莫问仙源是与非
生平不识大鄣山|历井扪参四十弯|谁道仙家隔蓬岛|桃花流出在人间
扰扰游人去又来|乘闲也踏软红回|刘郎道士俱尘土|纵有桃花亦浪栽
闻道春江潋滟时|滩平如掌棹如飞|何时满却葵丘戍|流水桃花送客归
天姥旁通天一门|下临绝壑桃花源|玉佩灵车杳然去|凤笙吹断越山魂
溪水流香饭熟麻|洞中千树玉桃花|金盘日日飞仙供|敕赐安期海上瓜
千树桃花蘸武溪|东风芳草绿萋萋|重来踪迹无寻处|肠断渔郎思欲迷
闻君家住旧苕溪|春水桃花路欲迷|总为南枝怀越鸟|此身犹在秣陵西
秦淮春水涨桃花|帘幕轻寒燕子斜|一曲洞箫双凤下|月明人醉莫愁家
仲冬之交气不齐|桃花李花开满溪|行人认是二三月|只少黄鹂枝上啼
泠泠韵玉泻云根|万点琼珠溅墨痕|瀛海仙人同载笔|桃花宁问武陵源
桃花潭似武陵溪|太白仙舟去路迷|岸上踏歌人不见|年年空有鹧鸪啼
淡荡光风寻户牖|迷濛宿雾净园林|春深燕子来无数|雨后桃花落不禁
婕妤生长帝王家|常近龙颜逐翠华|杨柳岸长春日暮|傍池行困倚桃花
龙州溪洞极南边|鸡犬桑麻自一天|流水桃花今有路|何须更觅武陵仙
折得蒸红簪小瓶|掇来几案自生春|珠唇绛口都开了|始信桃花解笑人
芳草萋萋新燕飞|芷汀南望雁书稀|武陵洞里寻春客|已被桃花迷不归
峭壁摩空转怒雷|江流如束浪如堆|东风连日桃花雨|叶叶滩船树杪回
桃花美酒凤凰楼|公子乘春作宦游|寒食不知何处过|总无风雨亦堪愁
白云隐约露山村|茅舍人家尽掩门|不有桃花随水出|谁知洞里是桃源
汀草汀鸥解唤愁|舍南舍北度鸣鸠|深凭竹叶留春住|未信桃花逐水流
介马驮驮百里程|青枫一夜血诗成|祇应刘阮桃花水|不似巴陵汉水清
谁家茅屋住深山|路转清溪第几湾|寄语桃花休乱落|恐随流水出人间
桃花初放柳丝丝|傍柳看桃履屡移|淑气熏人浓似醉|隔花啼鸟忽催诗
恨极当时步不前|追随夫婿越江边|双双共入桃花水|化作鸳鸯便是仙
蓢树交加翳野塘|桃花红间菜花黄|扁舟不觉穿林杪|飞逐凫鸥过一双
彩叶如云观玚蕊|金盆照日品桃花|安知尤物真瑰特|落在西湖处士家
竹杖芒鞋看瀑回|暮年筋力倦崔嵬|桃花落尽无春思|直待牡丹开后来
橹声终日听咿哑|碧浪红旌动彩霞|独我船中无一事|安排诗句过桃花
黄师塔前江水东|春光懒困倚微风|桃花一簇开无主|可爱深红爱浅红
李花十里纵长围|漏出桃花片子儿|千丈越罗初水冻|中间一点涴燕脂
川原红绿远交加|春物关心梦到家|体骨素轻惟燕子|面皮最好是桃花
几树桃花次第开|残红零落晚风催|荒村寂寞无流水|不惹渔郎认路来
流水晴悬碧涧霓|桃花春似武陵溪|东方自拟随王母|纵少渔郎路不迷
与君共醉岘山春|千树万树桃花新|几度携琴下山去|山中猿鹤解留人
翩翩白马紫丝缰|驰过弯堤十里长|千树桃花万株柳|前头宫殿是昭阳
谢公携妓踏春晖|撩乱桃花落舞衣|池边偶学流觞饮|月下真成倒载归
春江谁唱竹枝歌|春雨潇潇傍竹多|欲借淇园一竿玉|桃花矶下钓寒波
铁砚磨穿不惮劳|桃花浪里钓金鳌|只因整顿衣冠去|不怕龙门万丈高
一曲新声惨画堂|可能心事忆周郎|朝来为客频开口|绽尽桃花几许香
西王春宴百娉婷|玉碧桃花满洞扃|自饮一杯璚屑露|东风吹梦不曾醒
桃花临水唤人看|花在嶙峋翠石间|莫惜持杯酬烂漫|更须扶杖俯潺湲
桃花初放梨花飞|麦陇青青柳线垂|游人颇解暮春趣|何时童冠咏而归
压得檀槽瑟瑟珠|泻时犹有看成无|谁能闲步桃花涧|不向章郎乞一壶
笑杀仙源避世翁|洞门犹与世人通|临流莫种桃花树|惹得春来着处红
李花半落雪成堆|末后桃花陆续开|白锦地衣红锦障|侵晨供张等侬来
东风吹恨上眉头|两岸桃花瞰碧流|一片红云飞不起|断霞残照落汀洲
一片青天白鹭前|桃花水泛住家船|呼儿去换城中酒|新得槎头缩颈鳊
华岩仙去不知年|侠客来游意惘然|流水桃花俱幻迹|空馀芳草碧连天
正子空江枕石宜|桃花春水太相欺|回环试听庄生语|还尔千秋万岁期
深院忽闻莺语滑|小窗轻递暖风来|桃花自悔知春早|输却荼蘼自在开
每坐台前见玉容|今朝不与昨朝同|良人一夜出门宿|减却桃花一半红
百丈崖头更问源|珊珊流水铁桥前|飞云忽被风吹散|万树桃花锦一川
鸣鸠天色半晴阴|竹屋松窗老寸心|闭户不知春早晚|桃花红浅柳青深
卜筑茅堂堪避人|云泉萝月不胜春|武陵浪说桃花水|一曲沧浪底性真
罗绮生香散隐霞|春光不让五侯家|东风二月苏堤路|树树桃花间柳花
洞里桃花无数开|玉人不肯放春回|未容梅福休官去|应怪刘郎独自来
泪满云笺未怆神|高楼望不见飞尘|重重门户无人到|深锁桃花一院春
桃花流水出红尘|洞口仙凡隔几邻|刘阮若知人世换|春风那肯问归津
柳娘标格重经眼|玉屑珠尘满扇头|彷佛和宁街上见|桃花杨柳障春羞
虎山桥畔月如银|桃花梅花相代新|不须指点增惆怅|身是当年画里人
飞泉喷薄走虹蜺|远岫峥嵘植玉圭|若有桃花镇开落|游人应认武陵溪
为爱听琴亦此来|道香庭院得徘徊|羽仙羞种桃花看|一味湘兰绕屋栽
金鳞不见自徘徊|几向洪波掷钓回|三月海门看汝跃|桃花浪里一声雷
一从刘阮离天台|洞口桃花几度开|知道再无相见日|当时不放出山来
一片桃花一片春|夜来风雨落纷纷|多情更逐东流水|还作高唐梦里人
浅碧深红大半残|恶风催雨剪刀寒|桃花不比杭州女|洗却胭脂不耐看
曾云归去总天涯|三尺荒坟万古家|若个年年吊寒食|半瓢清酒滴桃花
乞得琼浆一碗新|沿溪行尽渴生尘|云英只在桃花下|不肯呼来见外人
为爱桃花三树红|年年岁岁惹东风|如今去逐它人手|谁复尊前念老翁
楚风雄得似惊沙|目送三湘贵客槎|便过武溪人不讶|使君舟上有桃花
莫笑长来过虎溪|逃禅吃酒醉如泥|桃花落处看春色|杨柳阴中听鸟啼
长江天堑古今同|控引东南地势雄|几度桃花三月雨|锦云翻浪化鱼龙
丰乐河边杨柳疏|半黄浑似早春初|晴风不著行人面|欲问桃花开也无
洗罢桃花浪暖时|群空冀北见权奇|五花云湿青丝鞚|百战功成不自知
停骖太白酒楼傍|一树桃花娇晚妆|稚子只今在东鲁|女儿亦欲字平阳
池北池南春水生|桃花深处好闲行|细思扰扰梦中事|何用悠悠身后名
涧头薄暮看桃花|忽见高人来过家|一酌扶藜村坞去|夜清灯火思无涯
五马庭前列绣鞍|桃花流水兴漫漫|林间甘露同谁采|松下芝英只独看
少年裘马骋春游|直指金鞭过五侯|绿水桃花临广岸|画栏杨柳压青楼
四郊风景自村家|春入林塘净晚霞|月落尊空人醉后|几多离思付桃花
几树桃花夹竹开|阮家闾巷长春苔|启扉索马送客出|忽觉青红入眼来
误随烟艇武陵溪|未见桃花路已迷|云掩九扉风露冷|又吹残梦夕阳西
巉岩瘦骨欲成金|云锁三茅洞府深|莫遣桃花流水出|等闲应被客相寻
峭壁危崖暮霭屯|桃花开落自乾坤|中天积翠无人到|万岫飞霞锁石门
珠幡绛节晓霞中|汉武清斋待少翁|不向人间恋春色|桃花自满紫阳宫
桃花雨过碎红飞|半逐溪流半染泥|何处飞来双燕子|一时衔在画梁西
几树桃花洞口开|春风遥送谪仙来|不知天地何年老|醉吸山泉当酒杯
桃花宝扇拥檀郎|翡翠轻裾熨麝香|为怕羊车穿市窄|青骊自控紫游缰
洞前流水碧于苔|洞口桃花扑面开|转头望断意不断|长啸一声须再来
春蛙彻夕不堪闻|月暗寒塘处处云|携手佳人又归去|桃花无语落纷纷
桃花一笑弄春晴|布谷澜翻亦劝耕|十雨五风蒙帝力|愿同父老庆秋成
桃花落尽杏花嫣|碧港红沉水底天|山雨忽晴风亦退|钓鱼人在小湖船
太平桥上观鱼者|曲防不欲从流下|鸣榔却拟八节滩|桃花源有香山社
野屋双飞燕子低|短檐千尺柳条齐|桃花片片红临水|小麦纤纤青映泥
炼成紫府白朱砂|别有仙人远折麻|且待青鸾觞柏叶|莫驱鸡犬住桃花
劫劫劳生未了痴|今朝不作梦中疑|桃花自解传消息|不到春回那得知
洞口桃花望欲迷|春光正萃武陵溪|白云万顷谁耕破|一一都开种玉畦
桃花浪暖锦帆开|杨柳风轻燕子来|无限离情隔江水|随人直向凤凰台
记得相逢其食□|桃花开遍十三遭|此行若到玄都观|应被刘郎笑二毛
松皋多种蜜来檎|掩映桃花共一林|即此阜财还解愠|不须重理五弦琴
桃花流水本无尘|一落人间几度春|解佩暂酬交甫意|濯缨还作武陵人
锦带桥平细马驮|弓弯鸦觜踏青过|堤头十万桃花树|不及楼中红粉多
淡云斜月晓昏昏|风物迟回认故园|竹叶密藏林下寺|桃花低映水边村
桃花深映水边庄|夫妇相携笑语香|耕耨有粮蚕有种|丁男戽水女条桑
秦外市尘吹不到|独看流水种桃花|春红片片飞时候|动影垂光是落霞
天气融和冻已开|桃花浪暖亦佳哉|人生办取东南尉|底用一双㶉𫛶来
天外三峰翳白云|人间何处访茅君|容江二月多春水|落尽桃花路始分
孤山傲雪压芳凉|换得东风到玉堂|更聘海棠为侍女|桃花马上少年郎
杳无鸡犬有人家|夹水山高路不赊|刘阮别来频甲子|年年春雨送桃花
一番雨过绿生肥|正是桃花欲浪时|掠地风来吹不皱|细看面面尽玻璃
凡心自悔出天台|一见桃花一度哀|若使仙人知此意|还教流水引郎来
匼匝新园一径通|荷经霜尽野塘空|桃花错认东风暖|却与芙蓉斗小红
相对桃花不识秦|岸馀花似未逢春|深红浅碧相并逐|留得清香过别津
可笑灵云不作家|眼花错认是桃花|原来咫尺天台路|满地残红总是它
处士浑同郑子真|水南结屋与山邻|已从竹笋生旁舍|不遣桃花误世人
一夜春雷动石泉|桃花新涨已连天|幽人悟得朝宗理|兴在滔滔百折前
岩边结屋与樵邻|流水桃花几度春|行到碧云无尽处|深山怪木老如人
渔翁今度笭箵富|正是桃花水腻时|网得文鳞如墨锦|贯来杨柳是金丝
女伴新晴喜晒衣|老人闲步览春晖|隔篱一树桃花发|初见今年粉蝶飞
陶子经丘又寻壑|庞公上冢亦携家|可怜春事今年早|落尽桃花落杏花
西原仙境即西山|流水桃花隔世间|自笑重来湖海客|红尘惹到白云关
流水桃花世外春|渔郎曾此得通津|当年只记秦犹在|不道山河又属人
杏花盈盈大逞姿|桃花灼灼亦不迟|纵饶种露栽云地|可柰风狂雨骤时
小市春晴鱼上来|桃花休数鳜鱼肥|江湖不见玄真子|蓑笠风前事事稀
嶂密峰圆不似山|桃花流水做春闲|神仙只在人间世|妄意虚无缥缈间
桃花脸薄难藏泪|柳叶眉长易觉愁|密迹未成当面笑|几回抬眼又低头
西塞山明碧王如|桃花流水称舟居|玄真心事非张翰|不为鲈鱼为鳜鱼
回首桃花只俗休|还君本色一篱秋|小儿德祖渠何见|不认杨梅个话头
仙姬环佩下瑶台|握手桃花万树开|日暮巫山行雨去|莫教人拟片云来
舞似前溪歌似秦|绮罗秋夜不胜春|可怜明月能留客|却笑桃花解误人
山行喜遇酒旗斜|无限桃花续杏花|与世浮沉真避世|将家漂荡似无家
送君直渡秦淮水|风急桃花飞过江|自有行人回首处|升州山色满船窗
桃花开映小阳月|荔萼丛生大雪天|橘绿橙黄应不数|将诗评品入新年
无日无花不辨春|赪霞依旧惯迎人|醉来更取桃花水|旋煮胡麻旋煮芹
半幅青帘柳外斜|瓮头春色泛桃花|遥思昔换金龟处|知是长安第几家
昔年池馆似高唐|犹有桃花满坏墙|梦里春风浑不觉|一枝无语吊残阳
阿母桃花方似锦|王孙草色正如烟|不须更向沧溟望|惆怅欢情恰一年
锦石琼沙不涴尘|桃花杨柳满江春|画船载酒游何处|绝似风流贺季真
云璈清乐遍人天|小住桃花五百年|画荻堂前多暇日|殷勤常注紫霞编
桑麻鸡犬自成村|天遣渔郎得问津|世上神仙知不远|桃花只待有缘人
春浓春事揽春情|雨湿桃花褪绛英|才得放衙闲散步|细听黄鸟隔林声
处处桃花处处村|盎然天地一家春|不须更踏桃村路|只要桃村见主人
桃花小雨柳条风|山近高楼窄径通|一局残棋日当午|更催童子取焦桐
异乡异景客中身|秋雨秋烟无那春|梁园八月如三月|笑杀桃花更笑人
细草蒙茸绿漾沙|山屏叠叠簇秾华|幽栖赖有桃花径|何用遥寻二仲家
百亩庭中半是苔|桃花净尽菜花开|种桃道士归何处|前度刘郎今又来
医家白术重天台|郡守曾将蜜浸来|嚼罢不知香满室|桃花流水梦瑶台
桃花洞口流水源|石梁桥畔古苔存|山人遥赠金鹅蕊|笑隔云光无一言
桃花深处蜜蜂喧|山近前峰鸡犬村|若有胡麻泛流水|武夷转作武陵源
美人香水尚留溪|溪畔桃花亦姓西|无限风流与杨柳|千条万缕任乌栖
一溪春水彻云根|流出桃花片片新|若到长生是虚语|洞中争得有秦人
非但桃花与杏花|万家春色总吾家|花须造化无人会|月落空庭竹影斜
坐深鱼鸟自相亲|野老忘机欲卜邻|柳外飞桥新雨过|桃花水涨半篙春
临流卧听声潺湲|铁髓铮铮似有源|可惜桃花三月烂|乱香飘荡出云端
柳色依依成旧绿|桃花冉冉褪新红|流连有意从宵月|历乱无情任晓风
舞罢霓裳宝髻垂|桃花扇底暖风吹|夜深内殿重开宴|手撚灯花画翠眉
宿雨初收罨画张|层层螺髻树苍苍|鸟啼深坞桃花落|一路风吹涧水香
栖隐峰头树色分|传书遥寄紫阳君|一声铁笛千林晚|片片桃花落彩云
梦破巫峰十二鬟|家山逸驾尚容攀|桃花见面东风里|应笑陈人老上颜
绮疏微透晓光寒|欲贴鸦黄展镜鸾|错怪桃花似侬面|一番风雨便春残
白石苍苔坐默然|桃花开落自年年|相逢指点居山乐|水满清溪月满天
天山猎罢雪漫漫|绣袜斜偎七宝鞍|半醉屠苏双颊冷|桃花一片𣨼春寒
山上泉声风雨来|门前峰色画屏开|仙居洞里桃花古|不是刘郎去后栽
清泉白石四无邻|绿树青山远近春|落尽桃花人迹断|只应潭影伴闲身
石湖春水如酒浓|玻瓈万顷开龙宫|我时泛舟过湖曲|无数桃花发旧丛
酩酊高歌掩旧书|青山日月笑居诸|一番春雨无分付|枉种桃花三两株
脸上桃花春自开|眉边柳色日全回|遥知弄粉妆成晚|应待温郎玉镜台
欲访天台帛道猷|梦魂先到石桥头|个中直待桃花放|始得从师烂漫游
紫燕桃花舞并旋|高台轻骨响连钱|人间不少关山恨|绝迹依风也可怜
扬子江头春雾消|南风吹上午时潮|白头思家正无赖|隔水桃花人面娇
寂寂山家半掩门|却怜春色满荒园|同行不觉旗亭远|看尽桃花又一村
露井桃花似玉妃|东皇频使著绯衣|晴开朵朵如杯大|醉杀朝阳露未晞
晓翠妨人看远山|小风偏入客衣单|桃花爱做春寒信|只恐桃花也自寒
新水桃花涨满池|大鱼吹浪小鱼随|丹青尽写濠梁景|不到源泉未起时
青松影里小桃花|山崦横冈人几家|牧童樵子自来往|水拥断沟留残沙
山间石径少年行|飞尽桃花津水平|只有草庵春不去|短垣修竹自流莺
赤城霞起是天台|明月箫声落早梅|昔日胡麻君莫问|桃花不放石门开
绿波春水没渔家|杨柳青青拂钓槎|三月江南春雨歇|一双鳣鲔上桃花
云木深深少四邻|绿萝青壁断行人|扁舟已是桃花水|更问仙源隔几尘
彩霞为幔石为床|玉女吹箫下凤凰|不到名山深采药|桃花𨚗复问刘郎
章江茉莉贡江兰|夹竹桃花不耐寒|三种尽非吴地产|一年一度买来看
水上风来麦气生|绿阴窗户有棋声|桃花不隔仙源路|应使秦人见太平
颇爱乐天齐物我|梦随吟赏洛中桥|桃花细马载杨柳|半面春潮红未消
五湖深处旧柴关|春水桃花第几湾|昨夜东风吹梦去|白云深锁万重山
两岸人家峙两楼|中间一水过行舟|倚篷碎擘桃花片|乱掷江心试急流
百舌声中柳色新|桃花何处斗青春|可怜涧道清如旧|不共当时洗足人
溪头三月雨昏昏|落尽桃花水正浑|网得鱼多满家喜|卖时应不到城门
春深无处不春风|数树桃花乃尔红|莺蝶纷纷自常事|不应也著白头翁
残腊渺茫云外日|新春彷佛梦中来|雪霜便觉都无力|只见桃花次第开
桃花片片委潇湘|棹入桃源转断肠|懊恨羲和排历后|不教风雨属东皇
雨后桃花脱瘦红|钩窗平揖竹闲风|文书满案不经意|心在西湖山水中
楼下酴醾压架香|翠围帷幄覆池塘|桃花浪煖鱼成阵|人倚雕栏到夕阳
桃花流水两堪伤|洞口烟波月渐长|莫道仙家无别恨|至今垂泪忆刘郎
三生一笑旧姻盟|石畔桃花月下笙|惆怅沧桑经几变|于今才了昔年情
红粉青娥白苎衣|一鞭柳外踏青归|中裙妒杀桃花马|九陌香尘扑面飞
人间日月易飞奔|浪水桃花自一村|怕有渔樵来往路|白云长积掩柴门
网船挝鼓卖春鲜|两岸桃花色更妍|忆著家乡二三月|河豚新出荐芳筵
兴穷九折更悠然|棹转船头障去川|留取洞中无尽意|桃花水暖鳜鱼天
渡头风景如前日|谁种桃花在两边|未晚人家门户闭|鹭鸶闲立钓鱼船
俗缘未断念家乡|回首仙源竟渺茫|野鸟自啼春自好|桃花应是怨刘郎
童子言师去未还|采芝多在白云间|谁知流水桃花外|更有高人卧碧山
岁俭何曾敢吃浆|早于世路似忘羊|桃花饭有秦人味|不染膏粱脂腻香
燕外游丝暖欲迷|酒船吹笛水亭西|梨花唫苴桃花笑|恼杀春光醉似泥
滩头垂杨好系船|杨枝戏水桃花颠|枕流漱石从他误|白眼卧看沧浪天
又看庭草换年华|最忆痴儿未到家|白发倚门望春信|好风开遍杏桃花
开尽桃花落尽梅|衡门寂寂掩苍苔|多情惟有双飞燕|不道人贫便不来
胜槩居常画里求|鳜鱼清梦落沧洲|今朝亲见桃花树|重振家声是此秋
当年鬼哭便应焚|灰冷难招坑底魂|先世为儒知不免|桃花那得到儿孙
玉指金针课女功|鸳鸯屏暗蜡灯红|窗纱扑簌通宵响|满树桃花一夜风
买得桃花一坞深|清泉白石久盟心|今朝便是知非日|一往仙源何处寻
石桥流碧水潺湲|千树桃花万叠山|谩道仙家有灵药|看来终不似人间
刘家子骥我乡人|洞口桃花独问津|岁时他乡逢叔士|杏林花发小阳春
粉闱飘雪对清晨|二月桃花始见春|莫向东风恨开晚|凤城犹有未归人
高人开宅白云中|锦浪桃花有棹通|好月为留清夜色|直将春水拟明空
洞霄双径傍何村|松菊归来想自存|官牒推移应一笑|桃花源上且寻论
敛棹归来罢钓纶|相逢莫问武陵人|世间甲子如流水|回首桃花几度春
我梦桃花何处浔|水清苹白一篱金|美人家住红云岛|欲往从之江水深
扁舟暂泊桃花口|矮屋低垣数十家|童子忽惊春水涨|晚潮随浪散平沙
紫烟初散洞门开|水泛桃花出涧来|红映绿波三十里|个中深入是天台
仙洞千年一度开|等闲偷入又偷回|桃花飞尽东风起|何处消沈去不来
人间四月芳菲尽|山寺桃花始盛开|长恨春归无觅处|不知转入此中来
春盘生菜翠如丝|内赐金幡映白髭|前度桃花何处去|故园花草不胜思
风吹雨洗玉猗猗|云捲霞舒锦陆离|竹夹桃花花映竹|雅如翠障绣西施
春色催人不耐闲|危桥曲涧远跻攀|却嫌昨夜东风雨|漂得桃花满钓湾
误逐桃花去访春|当年犹有种桃人|相逢休问秦时事|世上兴亡又几春
平原亦有罗浮事|况尔樵逢弈局仙|刘画李临茅彦勒|桃花源记托陶传
竹里桃花间杏花|青山深处野人家|名场利路都无梦|闲与东风领物华
周王汉帝总成空|未及桃花一度红|殿上小儿差耐久|等闲三入果园中
宝凤搔头玉步摇|艳妆空似海棠娇|春情一种无聊赖|重到桃花第四桥
桃花水涨没桃溪|掩映红桥碧草齐|万树垂杨深雨里|村南村北鹁鸠啼
未辨斜阳与暮烟|枝枝不堕早春前|此中无放莺啼处|留待桃花二月天
坡陁田地一二亩|土窟人烟三四家|村犬不知何事吠|午鸡还上野桃花
一度林前见远公|静闻真语世情空|至今寂寞禅心在|任起桃花柳絮风
游子春衫已试单|桃花飞尽野梅酸|怪来一夜蛙声歇|又作东风十日寒
崆峒日煖岚峦丽|章贡桃花春涨豪|避传封人候骢马|道旁武吏各鞬櫜
竹屋斜开临市墟|桃花背指野人居|东风榆柳歌梵宇|子部郎官拥使车
蛮江春色接瑶京|江岸桃花流水声|他日双凫来谒帝|蓬莱宫畔笑相迎
湖上桃花瞥眼娇|鸱夷舟稳卧吹箫|谁能载得西施去|却弄吴王送女潮
桃花先占牡丹春|开落台边不顾人|自是淡红深著雨|敢轻富贵惜风尘
一峰独去江湖远|千古长留列传新|岁岁桃花满东岸|只将荣谢记冬春
炉烟侵晓渡帘栊|夹道遥连左个风|飞尽桃花何意绪|会言鹦鹉在金笼
忆自秦人相赵高|桃花源里避英豪|天王一统今明圣|那得山人学种桃
道士门前春日温|千重碧草睡鹅群|山风忽送桃花雨|湿遍床头白练裙
到日参徒耳目新|桃花一笑已中春|吾今告老还家近|亦作柯峰自在人
朦胧晓色破初春|一洞桃花树树新|此景世间真个有|只今云作捕鱼人
甑头云子喜尝新|红嚼桃花白嚼银|笑杀官人浪驩喜|村人残底到官人
一径人寻谷口村|春山犬吠武陵源|青苔满地无行处|深笑桃花独闭门
桃花几片隔墙飞|独自危楼徙倚时|目送断鸿云外没|东风吹泪落天涯
篮笋扶携出钓矶|河梁别泪乱吹衣|不堪重执汪伦手|潭水桃花扑面飞
桃花高浪几尺许|银石没项不知处|两两鸬鹚失旧矶|衔鱼飞入菰蒲去
双鹓不惜涴泥沙|闲逐吴姬斗草芽|赢得阿娇金半臂|背人含笑入桃花
桃花出水映连钱|太液新酣绿树烟|催赐金鞍调得稳|翠华明日幸温泉
杳霭江山远近楼|桃花晴映绿杨洲|满船尽是青衿客|谁道春风非胜游
桃花潭前雪美姿|杨柳滩头柳不迟|著心虾蟹章江出|章江只解产颅鹚
桑出罗兮柘出绫|绫罗妆束出娉婷|娉婷红粉歌金缕|歌与桃花柳絮听
粼粼鸭绿飏清光|日夜朝来有底忙|好有金鳞乘浪暖|桃花流出禹门香
白头翁亦恋花枝|飞上桃花影自窥|若使逢花不能赏|也应花鸟笑人痴
枉控朱帘十二钩|一身何用许高楼|桃花流水随郎去|只学渔家住小舟
丝丝暖雨歇春潮|云压江流落涧桥|欲访桃花无路入|好风时度玉人箫
烧畬瀼外竹枝瘦|踏碛滩上桃花肥|绣衣故乡岂不好|为天下计毋庸归
古洞深中别是春|烟霞为侣石为邻|桃花流水溪桥路|恐有秦时避世人
白发参军赋欲成|桃花浪急午风惊|可怜一片芜城月|子夜还从海上生
桃花落尽杨花飞|别后还应添带围|昨日姑苏台上望|洞庭山水思依依
自爱江村似辋川|结茅故傍石林边|桃花不记来何路|蓂叶新开又一年
门外桃花落渐多|一双新燕又来过|寄语城东王贡士|今年春酒味如何
春树重重春日和|春江九曲抱城过|龙头直接桃花渡|燕尾斜穿上字河
碧玉杯中琥珀光|灯前把劝阮家郎|不须苦忆人间世|万树桃花即故乡
台岭名将方丈齐|当年曾说二仙迷|无人再得洞中信|空有桃花落剡溪
此生终使此身闲|不是春时且要还|寄语桃花与流水|莫辞相送到人间
池边弄水手犹冰|藕臂风寒更粟生|柳叶春深槐叶浅|桃花夜暗李花明
曾闻贾傅出长沙|前席恩深恋汉家|往事祇今付湘水|闲随渔父入桃花
红粉青娥映楚云|桃花马上石榴裙|罗敷独向东方去|谩学他家作使君
跨越虚中亦自然|几千年度地行仙|桃花流水春风好|由此东西是洞天
清流汩汩树斜斜|胜地金山底处家|总是光明拳下路|任人击竹笑桃花
乳燕衔泥春昼长|枕书无梦到高唐|桃花红雨梨花雪|相逐东风过粉墙
茂绿林中三五家|短墙半露小桃花|客行马上多春日|特叩柴门觅一茶
夭夭拍拍涨桃花|葑未全青荻已芽|两行若无杨柳树|看来无处著韶华
昔日狂秦事可嗟|直驱鸡犬入桃花|至今不出烟溪口|万古潺湲二水斜
洞口桃花下碧池|凌云赋就及当时|甘棠仰止垂高荫|文运新兴政在兹
乐游春事凭颠狂|红尽桃花绿尽杨|道眼频看浑未见|松风山月静焚香
羽袖飘飘杳夜风|翠幢归殿玉坛空|步虚声尽天未晓|露压桃花月满宫
城西柳市酒家奴|笑问鹴裘典尽无|怪杀文君春有恙|桃花临牖代当垆
幽栖用拙道常存|不向桃花再问源|春色满园关得住|何须白昼掩柴门
连阴却喜社能晴|雨淡桃花满涧生|几树正依流水上|晓风吹动日华明
江皋过雨弄晴晖|水滚桃花去似飞|今日已成曾点服|舞雩风里带春归
灵鹫峰寒碧玉堆|红尘断处小轩开|忘言更觉诸缘尽|只有桃花点翠苔
媚色津津散朵芳|道人装束胜红妆|诗人若作桃花看|便觉西风不甚凉
桃花落地雨漫漫|子乃担簦过万山|临别有些无尽意|篇诗送子到崇安
蓦地东风卷怒涛|桃花春浪禹门高|垂虹直下三千尺|冉冉金钩钓巨鳌
刘郎不独种桃花|蜡蕊柔香更可嘉|臭味相同林下友|从今花木亦通家
十里风帆日未斜|江城春晚见桃花|深深门巷无人过|燕子还随客到家
鹏背天风万里长|玉霄飞动上元章|桃花流水千年在|不遣麻姑有鬓霜
潇洒谭郎玉不瑕|解吟江上白桃花|尚书点笔亲题和|幕下何人许共夸
笑到双颧舞到眉|桃花雪水洗儿时|生金铸就新孩子|提向罡风一任吹
僦得山居凿井新|客来不厌煮茶频|屋头蓦地颠风起|狼藉桃花满树春
马上还逢江上春|冷烟和雨作红尘|不堪柳絮催行客|也有桃花似故人
桃花湾口锦云开|片片随风逐浪来|吹向前溪作红雨|却教刘阮问天台
源上桃花逐去津|客心方怯暮江春|谁家思妇浓妆在|正倚江楼望远人
桃花流水隐双凫|中有高真彻晓呼|人是右丞诗是画|袛应唤作辋川图
萧然一榻本无尘|转物庵中老病身|江上桃花空记面|不如啼鸟解留春
江上桃花春水生|孤帆遥下阖闾城|杖头一醉吴姬酒|清夜还歌白苎声
钓鱼自荐桃花饭|借曲新𥬠竹叶醪|一段清贫眼中见|定非装点入诗骚
一观桃花红似锦|两堤杨柳绿于云|游人只是游晴昼|烟雨朝昏尽属君
桃花漠漠信全乖|中夜波涛急似淮|髣髴呼名才两字|伴人幽独到天涯
阿师曾入丹渊室|买马今年得锯牙|树倒藤枯渠解写|老夫真欲笑桃花
仙水仙山有路通|人家遥住白云中|一溪春色无人管|流出桃花片片红
神仙一去几千年|自遣秦人不得还|春尽桃花无处觅|空馀流水到人间
杖藜徐步出荒原|漠漠寒云掩洞门|流水桃花人不见|孤莺飞过绿杨村
窈窕溪山狭径通|轻舆飞幰御东风|倚天苍壁人烟外|也有桃花簇簇红
一夜清风动扇愁|背时容色入新秋|桃花脸里汪汪泪|忍到更深枕上流
春城此夕竞繁华|绮结金铺几万家|南市争看新火树|西园犹恐失桃花
春山寂寂水徐回|隔岸桃花似扇开|曳杖定寻红处去|却无人过石桥来
有花无叶也孤寒|有叶无花草一般|最是桃花饶态度|醉红娇绿恼人看
溪流渺渺净涟漪|鱼跃鱼潜乐自知|若逐桃花浪里去|风雷相送入天池
方丈前林万木春|桃花面目更尖新|为师拈出灵云话|却恐桃花解笑人
江城终日雨如麻|病骨侵陵暖尚赊|晴色忽惊春似锦|偶从此地看桃花
一春无事又成空|拥鼻微吟半醉中|夹道桃花新过雨|马蹄无处避残红
溪上桃花山下舟|六朝遗事寄东流|春风无限关情处|猿鹤依然识旧游
何须万里寻岣嵝|更问君王觅鉴湖|箭镞玉床今在手|桃花流水去分符
愤王祠庙桃花下|愁苦看春又隔年|今夜白苹风更恶|去时须傍采菱船
溶溶晴港漾春晖|芦笋生时柳絮飞|还有江南风物否|桃花流水鲚鱼肥
白头天外未归人|江上看图愧此身|闲却溪头半间屋|桃花流水几经春
海上寻君路半迷|画船如入武陵溪|桥回流出桃花水|应有人家在树西
张苍饮乳不曾迎|白首偏多素女师|一曲同摊双唱处|桃花红映古松姿
桃花流水自潺湲|晓起寻君日暮还|不是渔郎迷去路|断无踪迹在人间
紫府瑶关夜更深|阿谁闲醉洞中春|呼童去问烟霞事|只见桃花不见人
星桥北挂泻春流|映出黄山水面浮|霞石天青飞练鹊|桃花气暖醉轻鸥
自缘谢病惭朝绂|渐有心期访旧庐|为问桃花岩下客|有田肯贳子真无
老去无心作好春|晓来风雨故欺人|从教发白桃花笑|不管帘垂燕子嗔
羞将明艳媚芳辰|闭户桃花浪作春|独立迟回君莫讶|此中多是解迷人
风日晴暄一并来|桃花告报李花开|待君减尽衣裘了|夜半春寒特地回
高楼乘晓望春归|日照桃花锦作围|最爱野桥杨柳外|绿波晴影漾人衣
太虚无实可追寻|叶落松枝谩古今|若见桃花生圣解|不疑还自有疑心
笋舆碍石一悠然|正月微风意已便|桃花向来浑不数|山中时见绝堪怜
浪迹烟波薄利名|钓舟长傍酒家横|白鱼青菜桃花饭|不识忧愁过一生
君去庐山几度春|君来不来桃花新|花日喜逢黄别驾|共对庐山说故人
浅暖疏寒十日晴|桃花红暗李花明|小蜂扑得浑无益|羽扇徒劳不作声
桃花源上看青春|少妇与郎行负薪|槲叶覆身花压鬓|相逢不是避秦人
绕屋桃花可得追|迎门犹有海棠枝|牡丹未放酴醾小|并入青梅煮酒时
初日高峰照画堂|乳莺啼处绿阴长|朝来试看春多少|一路桃花涧水香
青丝茵褥是柔莎|白苎衣裳胜绮罗|千树桃花红一色|春光谁道不须多
叠嶂寒松护碧霞|一溪春水夹桃花|山坳若见渔舟入|莫问人间旧岁华
十载京华白发生|归来海上结鸥盟|长江春水桃花发|又逐孤帆下石城
稚女无人抱惠芳|秋来多病不扶床|可怜水火无能免|𫖃面桃花忆何娘
仙山曾谒大茅君|桥里桃花两路分|不道楼台风雨上|又闻鸡犬隔春云
勾引渔郎恐未然|桃花岩下笑人眠|白头我亦人间睡|不是桃源洞里天
滚滚桃花浪拍空|茫茫东去势何雄|禹门三级浑如许|应有潜鳞此化龙
芙蓉开遍锦云低|夜饮渔庄月满池|按得新词倚红袖|桃花便面写乌丝
桃花流水旧天台|万丈红尘眯不开|见说白云天路远|当年刘阮若为来
欲晴未晴云日黄|美人不来心独伤|漫倚东风数春事|桃花梨花飞过墙
玉带金符楼上钟|有材长恨不遭逢|一年一度桃花浪|身是凡鱼未化龙
去年此日识君面|此日今年却忆君|处处桃花皆似梦|分明持赠一枝春
石池清水是吾心|刚被桃花影倒沉|一到邽山宫阙内|销闲澄虑七弦琴
桃花逐水水初长|草色迷春春正阴|客子带将春色去|离歌肠断不成音
道为吾道非吾道|山是他山莫认真|若种桃花遮洞口|又来尘世避秦人
酒筒诗卷足生涯|更爱茅斋傍水斜|独倚东风寻句好|一溪春渌涨桃花
一夜东风到碧沦|点溪红片正撩人|漱泉可道武陵浅|流出桃花不避尘
鹊湖春雨暗青山|流水桃花相对闲|共道闭门无外事|不知清泪落人间
夹溪槐柳绿云堆|辙迹何尝到碧苔|不种桃花缘底事|恐因流水误人来
赋就凌霄意欲仙|却飞霞佩武陵源|桃花总是甘棠旧|重与郎君憩鹿轓
万丈玉龙何处山|孤标一影照松关|白头不易人间操|肯比桃花浪笑颜
客子来时菊放秋|桃花开遍尚淹留|长空雁影北飞尽|一夜江声可白头
别意参差绕碧栏|外头斜月逼人寒|钩帘恐碍双栖鹊|乍可桃花隔雾看
廿载桃花瀫水头|腰肢垂老尚风流|相逢一笑番成别|月落参横下酒楼
桃花新水木兰桡|挥手离人出画桥|何处相思偏入梦|嶓江飞雪越江潮
桃花深处迥无邻|曾许渔郎再问津|溪雨亦知园主意|却从花底拒游人
武陵佳处是桃源|谬说伊谁为探原|会得桃花流水意|归来休向俗人言
寒草岩前春鸟啼|桃花无数点清溪|我行已到神仙窟|不比渔郎此路迷
飞上桃花玉颊儿|小红轻踏碧萎蕤|莫教啄破枝头雨|怕见胭脂泪点垂
隔岸峰峦过雨新|桃花水暖碧潾潾|谁家艇子闲来往|只载春光不载人
一坞桃花映草堂|个中清致属姚郎|可人更到池亭上|赠我归田学士章
此君那可一日无|桃花不复怨玄都|得公明月千斛珠|我羞鱼目真不如
放翁小艇轻如叶|只载蓑衣不载家|清晓长歌何处去|武陵溪上看桃花
山中今是太平民|尚与人间隔几尘|流水桃花三百曲|莫教重误武陵人
乡村十里少人家|手掬清泉嚼细茶|洞口春深却无酒|故人相赠以桃花
食桃唾核长桃裁|又见桃花此日开|雨露既深还食实|不妨终岁事栽培
锦水由来胜若耶|兰桡三月泛桃花|巴儿见客能歌舞|蜀女明妆笑浣纱
旧苑荒台古刹边|桃花临水尚依然|只今野鸟啼春急|半似当时闹管弦
锦里风光分外春|桃花如市趁时新|斗风车马香尘里|谁是朱门觅水人
雨后桃花作片飞|风前柳絮点人衣|春归不用怨风雨|无雨无风春亦归
蹑屐重过积翠台|当时屐齿半苍苔|桑麻鸡犬还如旧|洞口桃花几度开
潘郎本自爱桃花|种向河阳几万家|世有长官如孟子|还除花地付桑麻
狼藉东风不暂停|小园一夜响金铃|桃花莫逐杨花落|到水何曾共化萍
流水无声伯业空|人言列国此争雄|至今春雨桃花落|还似当年战血红
乱峰嵯峨高插天|丹炉石室隐神仙|黄茅九转飞星去|洞口桃花空紫烟
一年春事又成空|拥鼻微吟半醉中|夹路桃花风雨过|马啼无处避残红
东风吹水碧漪漪|不放桃花自在飞|莫怪野凫惊不定|溪头弋者未忘机
茆斋斜瞰武陵溪|万树桃花两岸齐|闲倚杖藜看乳燕|薜萝衣上落香泥
此生无梦到京华|到处溪山即是家|昨夜石桥新过雨|错教刘阮认桃花
洞门终日白云浮|洞里桃花覆涧流|谁道乃公闲似我|不曾携杖白云游
隐隐飞桥隔野烟|石矾西畔问渔船|桃花尽日随流水|洞在清溪何处边
山转溪回一径斜|半栽桑柘半桃花|何年共结茅茨隐|添得人烟三两家
寒烟蔼蔼雨霏霏|草绿江南春未归|满树桃花君莫问|道人今已学无为
日出江头春雪消|双鬟荡漾木兰桡|歌声唱入武陵去|人面桃花一样娇
日影穿云亦未浓|夜来疏雨洗清空|村前村后东风满|略数桃花一万重
洞府深沈春日长|山花无主自芬芳|凭阑寂寂看明月|欲种桃花待阮郎
野鹤孤云无定踪|桃花流水合相容|夜来月满群山阁|知在秦人第几峰
泠泠流水山围洞|漠漠桃花春闭门|蛇去马来多少梦|桃源还是旧乾坤
千叶桃花碧映堤|幽禽斜傍一枝低|却怜春亦年年别|故向游人着意啼
桃蹊李径旧分栽|红白教它各自开|可是桃花逞颜色|一枝穿过李花来
秋风吹海送仙槎|夜色新凉晓转加|归日阮郎应一笑|小春洞里又桃花
松径烟萝涧水深|金风独上华山岑|真源欲问来时路|满地桃花何处寻
寒食犹须数日间|楚亭才隔几重山|归时便有桃花否|试擘华笺问曲栏
东山为乐奈苍生|望重须知亦累情|蜡屐春来行更好|桃花洞口笑相迎
桃花零落怨春回|松下朱门向水开|燕子不知非旧客|依然还取故巢来
梦中山色可曾惊|陌上烟尘塞上兵|千树桃花月明夜|半间楼侧听吹笙
连云草映一条陂|㶉𫛶双双带水飞|南村小路桃花落|细雨斜风独自归
桃花落尽杏花天|啼落杏花莺可怜|近水柳丝长拂地|过墙桑叶大于钱
輶车骆马往从谁|梦浦兰台日更迟|欲识桃花最多处|前程问取武陵儿
诗思凝怀未易裁|平台一半夕阳开|桃花小间松枝发|碧嶂中分绿水来
桃花寂寞梨花开|山中薄酒三五杯|村西有客可人意|风雨今朝期不来
松影侵坛琳观静|桃花流水石桥寒|东风吹过双蝴蝶|人倚危楼第几阑
榆叶晚风愁去日|桃花春水喜归时|双凫犹在隋堤柳|准拟同看两岸丝
青青山色每窥人|林外烟含一带春|昨夜风吹新水长|桃花片片逐游鳞
溪边索共桃花笑|雨打风吹扫地空|待访灵云旧消息|急流无处觅残红
桃花认得捕鱼船|醉著归来月满川|山鬼已磨苍玉碧|要留名字与风烟
绿阴到处小舟藏|浅水漂红五里香|不见芳华旧亭苑|桃花应解笑刘郎
桃花潭上旧汪伦|汴上相看冬复春|赠我琅玕长七尺|持归东海一垂纶
泸江东山山更奇|骑鲸飞仙归未归|桃花千树烂春昼|莫作韩子荒唐讥
不把双眸看俗人|五湖四海一空身|洞天深处无人到|溪上桃花几度春
烟霞已痼断尘缘|白首浮家范蠡船|浊酒一壶书一卷|桃花深处艳阳天
江面微风泻浪开|鸟声啼过钓鱼台|煖云欲送桃花雨|一片阴从柳外来
溪上春风笑语温|溪头春水涨新痕|中原逐鹿人谁是|桃叶桃花自一村
试问桃花几度新|武陵深处旧迷津|也知圣世非秦日|移向东都别作春
姚子编文去取难|将渠例与白歌删|后人要识心如铁|却向桃花赋里看
春事无多始得晴|江头才有丽人行|柳丝绾住东风脚|落尽桃花去未成
一树桃花一半空|不堪狼籍梵王宫|山僧手把青鸾尾|背却东风扫落红
深巷无人静掩扉|桃花香㬉午风微|小窗睡起支颐坐|闲看营巢燕子飞
春到人间五十朝|桃花破萼柳垂条|东风何事犹吹雪|浪积墙阴未肯消
桃花五色四时开|片片香随涧水来|况是轩辕曾手植|紫烟深处有楼台
洞府桃花出泛泉|只容刘阮见飞仙|丛条叠颖嫌逋客|好去人间莫浪传
晓街泥浅马蹄过|元日虽阴气已和|处处桃花如二月|东风应比去年多
湖上老人坐矶头|湖里桃花水却流|竹竿袅袅波无际|不知何者吞吾钩
白日相思可奈何|青春三月已无多|桃花风急鲤鱼老|独上台城听踏歌
桃花零落逐风飞|地上红多枝上稀|春色陡然归艳杏|梢头还欲衒芳菲
春水桃花双鲤鱼|老姜新酒付行厨|丁宁童子休轻剖|甫里先生恐寄书
颠春柳絮风前落|卧水桃花鉴里开|沙上鸳鸯忽惊起|背人飞去不回来
半亩潮田云外陇|一区蔬圃水中洲|蓑衣犁透桃花雨|扣角无人问饭牛
五色云开宝镜升|繁华旧日转难凭|桃花惯逐春流水|何事渔郎认武陵
北江二月政春寒|初见桃花喜未残|腊月潮州见桃李|元来不作好春看
桃花浪打散花楼|南浦西山送客愁|为理伊州十二叠|缓歌声里看洪州
倚棹汀洲沙日晚|江鲜野菜桃花饭|长歌一曲烟霭深|归去沧江绿波远
玉瓶春水晓犹添|红萼无言对卷帘|莫为桃花翻自恨|梅花时节更清严
江行二月正清新|无主桃花不恋春|老去情怀甚年少|少年未解惜芳晨
武陵源里桃花春|世俗传闻昧伪真|早知只在东园里|大有高人来问津
桃花洲上藕花矶|吟卧花间忘却归|村南也有老渔父|钓得鲈鱼不款扉
下极黄泉上碧空|鸟飞不到碍云峰|桃花流水知何处|野鹿闻笙出洞中
金碧参差兜率天|曾煎诃子试新泉|荒园废宅无人问|门外桃花却是禅
紫燕黄鹂满殿头|苑边垂柳晓风柔|宫人倚槛才梳洗|攀落桃花出御沟
千叶桃花胜百花|孤荣春晚驻年华|若教避俗秦人见|知向河源旧侣夸
长亭阿姥短亭翁|探借桃花作面红|酒熟自尝仍自卖|一生割据醉乡中
三十六陂春水生|一百五日又清明|轻帆低拂桃花雨|醉踏船舷歌濯缨
仲春正值桃花节|夜忆仙郎谷口居|耿耿明河瞻气色|悠悠旅雁隔音书
残灯银烛共清筵|午月催人尚不眠|绿酒莫辞今夕醉|桃花重到是明年
桃花风里鬓成丝|老眼青山百不宜|犹有中原旧家在|相寻呼酒和新诗
桃源人去绛帏寒|万树桃花春未残|洞口有云留白鹤|人间无路见青鸾
映水桃花千尺潭|水涵花色转看深|争如门下寻师者|临别殷勤一片心
翠蕤红脸自相依|不似桃花触处飞|已共云霞分锦色|更烦雨露濯仙衣
痛饮狂歌夜不休|华堂风雨促离愁|相思何处偏惆怅|三月桃花病倚楼
山接天台路万重|仙家楼阁杳难通|不知昨夜溪头雨|流出桃花几许红
残雪初乾溪水滑|梅花狼藉桃花发|灵山僧去荡虚舟|满棹晴云带新月
前度刘郎迹已尘|交亲零落倍伤神|桃花句好人何在|忍看风摇燕麦春
舟随风入乱山村|流水桃花似武陵|叠颖丛条烦寄语|幸非逋客莫相憎
几树桃花认未真|又何分晋与分秦|渔郎不悟避秦者|便把兴亡说与人
白发相看感岁华|西湖三月醉桃花|钱塘江上东风起|一片飞帆即海涯
桂岭长年冬郁蒸|湘江今岁积春冰|北人饮酒歌黄竹|愁杀桃花与葛藤
笼烟杨柳娇无力|著雨桃花冶有姿|人在画楼春睡起|不知溪上有新诗
三月桃花浪暖初|隔溪人问有鱼无|回言未纳官租税|不敢私将网下湖
柳叶愁眉风翠黛|桃花冶面雨胭脂|道人不作三春梦|戏论何妨两解诗
野店桃花万树低|春光多在画桥西|幽人自得寻芳兴|马背诗成路欲迷
纸窗见月影横斜|不是桃花与李花|一夜清吟忘客睡|祇愁到晓鬓双华
城上春风春昼长|桃花初发万年芳|飞来碧海三青鸟|曾见前身侍玉皇
人共桃花事一空|兔葵无数舞春风|伤心俯仰成今古|知与刘郎事不同
凤凰台上草如烟|两两红妆娇可怜|笑折桃花翻彩袖|醉攀杨柳落金钿
夜捣守宫金凤蕊|十尖尽换红鸦觜|闲来一曲鼓瑶琴|数点桃花泛流水
帝城三月雪全消|新柳如丝学舞腰|何处女郎齐度曲|桃花春水赤栏桥
别来初种小桃花|艳蕊今成满树霞|辛苦远游成底事|半生赢得负韶华
酒幔风帘十万家|门前流水是桃花|吴盐似雪来供馔|越女如云去浣纱
玉洞桃花千树春|回看风物总成尘|凭君莫恨人难遇|何限人间不遇人
道人邀我饭胡麻|半日清闲得远家|多少欲来无路问|空于洞口觅桃花
空馆逢寒食|东风试柳条|愁心绵上火|微雨泣萧萧
疏柳静茅亭|亭下长江路|不见亭中人|萧萧烟景莫
楚泽秋声早|湘山暮色遥|偏来短篷上|终夜滴萧萧
莫奏水调歌|杨花怨春晚|萧萧日影斜|已绝广陵散
霜华重于雪|星光明似月|喔喔荒鸡鸣|萧萧征煚发
萧萧芦荻秋|水色净于雪|西风吹雁群|点破寒江月
萧萧惊落木|飒飒响秋风|无数闺人恨|凝眸数过鸿
沅湘流不尽|屈宋怨何深|日暮秋烟起|萧萧枫树林
猎猎云旗拥|萧萧边马鸣|临洮三万里|大半受降城
风定络纬语|晚凉池馆生|萧萧响高树|半巳作秋声
觅花花不见|雨雪空萧萧|认得枝头稳|何须待雪消
秋声空外起|一叶亦萧萧|吹我鸣琴去|元音满寂寥
芦苇风萧萧|空林语山鬼|孤舟不寐人|悲吟卧舷尾
萧萧古帝丘|别君从此去|形往心独留|长绕汀蒲树
萧萧夜来雪|失却登山径|晓望东冈头|寒花满松顶
幽径行迹稀|清阴苔色古|萧萧风欲来|乍似蓬山雨
津亭黯然别|芦苇风萧萧|舟中有明月|庶几慰寂寥
落叶萧萧路|秋风湖上波|到家红树少|不怨客愁多
默默紫玄像|萧萧青竹轩|相看谁有道|无问亦无言
窈窈松林暮|萧萧桂树秋|清江三百里|一发见归舟
匕首腰间鸣|萧萧北风起|平生壮士心|可以照寒水
此君有高节|不与草木同|萧萧三两竿|自足来清风
策杖游何处|暮投双井村|萧萧花竹里|茅屋半开门
老病常贪睡|萧萧厌雨声|翩然两乌鹊|为我报新晴
架上多异书|屋角临流水|芦荻风萧萧|秋声淡如此
萧萧竹径鸣|卷幔如有情|木落寒山里|千林共一声
空斋原寂寂|落叶更萧萧|片月闲相照|床头挂一瓢
娇马宁馨郎|毡车薄媚娘|萧萧两蓬鬓|愁入少年场
种竹何必多|无则令人俗|萧萧一两竿|清风自然足
文禽好毛羽|双卧芙蓉浦|梦落烟水深|萧萧叶间雨
日暮争渡喧|天阴野风急|孤客来何迟|萧萧荷锄立
萧萧萝薜风|淅淅梧桐雨|应有背岩人|推篷坐无语
江头杨柳树|秋雨更萧萧|可惜长条尽|那堪折短条
竹间有寒流|四面浮苍翠|何必驾层空|萧萧尽秋意
日落众山昏|萧萧暮雨繁|那堪两处宿|共听一声猿
佛火悬青嶂|钟声下翠微|萧萧风雪夜|犹有一僧归
系缆此江浒|风狂不作雨|木叶晚萧萧|扁舟谁与语
雁回应蛩吟|萧萧落叶暮|谁知天籁鸣|尽是秋声赋
峰头鹤已去|槛外水空流|明月山间夜|萧萧古木秋
种竹满山阿|萧萧风雨多|会当成翠实|鸣凤一来过
每读燕丹传|长悲易水遥|听君谈往事|风起复萧萧
滴滴鸣乾叶|萧萧过短篱|山房攲枕夜|听尽去来时
萧萧芦荻风|淡淡江天月|吟倚木兰桡|孤篷不堪发
晓风吹银床|萧萧古桐树|时有新汲人|瓶携落花去
归鸦度何所|夕照移西岑|荫入蔚蓝色|萧萧松桧阴
平江欲上潮|古木自萧萧|两岸饶葭苇|寒波浸寂寥
何来双鬓雪|五月镜中寒|便欲烦君镊|萧萧不可看
灵湫不受污|深浅何足计|小憩松竹鸣|萧萧山雨至
萧萧芦荻边|载酒趁斜阳|醉来疑作梦|捩柁过潇湘
湘中闻欸乃|泣舜有馀声|斑竹萧萧暮|风吹无限情
山中华盖洞|石气冷萧萧|不见眠云客|惟逢避雨樵
深院无人来|日长疏应接|窗外冷斜阳|萧萧闻落叶
田荒尽秋草|牛羊践成道|牧儿吹笛归|萧萧野棠老
石壁千年立|池泉百尺深|萧萧陵下木|遗恨古犹今
早晚凉风至|萧萧闻竹斋|今年无客思|又有旧游怀
萧萧山下人|闭门衣裘单|春心动溪谷|晓起扪松看
野寺十年心|无言坐灯下|夜半风雨来|萧萧打破瓦
何处吹横笛|萧萧荻苇丛|徐看钓艇出|蓑笠一渔翁
三十六峰东|萧萧枕簟风|梦寒飞不远|只在乱云中
萧萧风雨声|一夜入修竹|中有遗世人|归云掩茅屋
金风凉夜深|吹我萧萧发|起折丹桂枝|惊落花上月
江清疑富春|钓丝谁料理|萧萧白发翁|日高眠未起
孤篷雨萧萧|滞风仍滞浅|时复问同舟|彭城今近远
三径犹未归|东篱露华冷|折得一枝来|萧萧怨秋影
帷飘白玉堂|簟卷碧牙床|楚女当时意|萧萧发彩凉
窗雨夜萧萧|香魂不可招|新晴聊纵步|还恐碎琼瑶
飞楼瞰平津|空翠散遐瞩|山雨暮欲来|萧萧入窗绿
松围村舍暝|花落涧泉香|独听萧萧雨|孤莺啼夕阳
萧萧短棹风|泛入空明里|诗思满江潭|怀人忽千里
萧萧檐外声|拂拂窗上影|美人期不来|叶落瑶阶冷
万壑摇苍烟|百滩度流水|下有骑驴人|萧萧吹冻耳
发白真堪惜|萧萧可奈何|西风吹病树|残叶苦无多
秋风何萧萧|夜夜动林莽|除畹本种兰|奈此艾蒿长
夜卧虚岩冷|天高闻洞箫|问之不见人|屿上风萧萧
北户静无尘|萧萧玩翠筠|此时刀笔手|惭愧杀青人
平生壮夫志|老去未消磨|其奈青铜里|萧萧双鬓何
苒苒渭滨族|萧萧尘外姿|如能乐封殖|何必醉中移
落叶满衡门|萧萧风雨夕|一灯溪上明|何处独归客
萧萧兰若地|知是府君居|祠事今谁奉|吾来一叹吁
幽芳寄悬崖|秋蒲出寒水|相对不胜情|萧萧半江雨
瘦碧两三茎|萧萧雨又晴|江湖未归客|不忍听秋声
挂帆远色外|缅邈怀旧丘|江水风萧萧|乌啼满城头
亭院荒丘古|萧萧草木秋|遗来辇路迹|传属越王游
几欲膏吾车|老眼不识路|弟妹今何之|萧萧白发暮
扰扰终何得|萧萧亦自如|将求解牛道|要解斲轮书
萧萧木叶落欲尽|渺渺洞庭生白波|杜老因悲秋事晚|山翁斜日望苍螺
古岸萧萧闻去雁|平芜杳杳更斜晖|空江极目望不尽|枫叶半红人未归
先生高见真吾师|速营菟裘犹恨迟|窗明炕煖十笏地|松风萧萧和陶诗
芦叶萧萧恼客眠|推篷看雨月在船|渔舟破晓入城去|街头鱼蟹不论钱
碧溪深水不胜篙|船尾呕哑一橹摇|岸北岸南秋色好|西风吹叶马萧萧
雕鞍送客双流驿|银烛看花万里桥|三十三年真一梦|茆檐寒雨夜萧萧
沙薄霜乾草不深|萧萧榆柳冷无阴|村园门巷皆鸡犬|比似江南少竹林
萧萧修竹映池寒|分汲银瓶灌牡丹|报道花朝开内宴|竞持金剪绕朱栏
风露萧萧月欲沈|方池水静影横参|何人睡觉来陪我|更取金荷潋滟斟
国师三唤小空时|眼瞩东南意在西|风雨萧萧晓如晦|嘐嘐望尔一声啼
莲落红衣玉露秋|萧萧鹤发映中流|若非太华峰头种|那得乘风稳似舟
偶作郊原十里行|萧萧入袂晚风清|夕阳疏树无佳处|只有残鸦自在鸣
绿树阴浓荫板桥|鸣蛙十里草萧萧|诸生尽许皋夔侣|谁向前溪伴野樵
萧萧洒洒复婷婷|一半风流一半清|不为暑窗添午荫|却来愁枕作秋声
谁家池馆静萧萧|斜依朱门不敢敲|一段好春藏不住|粉墙斜露杏花梢
平壤王京铁骑屯|西飞青政尽游魂|笑他定远空投笔|华发萧萧望玉门
驴背萧萧帽影偏|斜风落日灞桥边|玉堂仙客无人识|谩说当年孟浩然
列炬萧萧宿雨鸣|开轩冉冉晓云晴|新春又拜唐虞化|旧学重燖孔孟情
宦情羁思两悠悠|落叶寒声战暮秋|今夜萧萧窗外雨|无端添得许多愁
萧萧风雨小江秋|不是愁人亦合愁|忽听疏钟知寺近|笑寻沙路上牛头
冷雨萧萧涩不晴|乱书围坐正纵横|忽闻小瓮新醅熟|急唤儿童洗破觥
夕阳欲下行人少|落叶萧萧路不分|修竹万竿秋影乱|山风吹作满窗云
苕水羌山清更深|萧萧芦渚间桑林|青枫树里三间屋|十载常悬万里心
风色萧萧生暮寒|月明催棹下奔湍|孤舟系稳更相劳|又得长江一日安
山不人烟水不桥|溪声浩浩雨萧萧|何须双鹭相温暖|鹭过还教转寂寥
尽是行人券内愁|钩辀猿叫杂鸺鹠|四时各有宜人处|只怕萧萧风雨秋
剥啄能来两玉人|饭蔬糜粟共吾贫|更欣两子知人意|为作萧萧破暑新
坏色衣裳护七条|手持经卷意萧萧|头陀寺里相逢后|又向天台访石桥
山气森岑入葛衣|砧声偏与客心期|僧窗连夜萧萧雨|又较归程几日迟
渭川千亩影萧萧|苦旱年来叶半凋|见画忽然兴远思|行人应在灞陵桥
冲风冒雨过南桥|马上闻钟觉寺遥|客发顿惊秋信早|飞蓬落叶两萧萧
春日台空霸气消|黄金已尽草萧萧|即今盛世兴贤哲|燕市无劳买骏招
昔年染翰共承恩|今日看云忆故人|两鬓萧萧空自老|不才未有报涓尘
黄河流出有浮桥|晋国归人此路遥|若傍阑干千里望|北风驱马雨萧萧
一径萧萧松影低|寻花觅路忽成迷|诗材虽乏三千首|闻见随时入品题
行李萧萧得代馀|寿人犹识旧牛车|寄来一脉明心事|杲日亭亭副大书
一骑冲严到市桥|夕阳烟树草萧萧|居人犹指高骈塔|碧瓦朱甍尚未凋
萧萧落木下河干|秋老东林白露寒|为报陶家新酒熟|黄花三径待君看
怜君风雪入潼关|斯世茫茫行路难|尔是浙人应自悉|萧萧生事比君寒
病身堪叹复堪怜|一盏寒灯照客眠|雨滴芭蕉风撼竹|萧萧瑟瑟破窗前
短鬓萧萧失旧青|此身已看作邮亭|新秋无限凄凉意|尽付风蝉与露萤
汉楚英雄逝水东|萧萧荒垒几秋风|金戈铁马酣争地|付与寻常负耒翁
萧萧云物满堂寒|屈老风神向笔端|带雪琅玕三百个|蒋家径里见袁安
几树蝉声慰寂寥|无人风叶自萧萧|日长观化无馀事|周蝶何知又一朝
十里长街五鼓催|泥深雨急马行迟|卧听竹屋萧萧响|却忆滁州睡足时
舞剑台前梧叶飞|萧萧凉思欲侵衣|天涯万里孤鸿远|且对黄花醉落晖
澹烟衰草慵回首|晚日残霞欲断魂|脱帽卸鞍投逆旅|萧萧黄叶水边村
萧萧无伴独为家|静里经春任物华|绿树千章啼百舌|香风吹尽紫藤花
居士当年错用心|浑家不睦到如今|摝篱柄短无人买|空自萧萧风满林
听得荒鸡第一鸣|吹灯发火饭初成|衣囊减尽浑无裌|又是萧萧带雨行
越山诗社未曾榛|野老萧萧扫翳云|嬴得春来风景好|满林花鸟候词人
一斛寒泉照紫骝|萧萧骏尾动高秋|夜来枥上西风满|忆傍寒云饮陇头
笔床茶灶答蛩吟|摇落秋风万里心|白发萧萧酒初醒|一龛镫火四更深
寒骑瘦马度山腰|目断青溪第一桥|尽是帝王陵墓处|野风荒草暝萧萧
万壑森寒如泼水|也复萧萧吹醉耳|飞乘何处觅莲莱|试唤茶颠玉川子
策蹇南游忆楚朝|阴风淅淅树萧萧|不知无忌奸邪骨|又作何山野葛苗
惨惨黄昏天欲雪|萧萧淮浦人声绝|风击寒云雁正鸣|客眠孤棹灯方灭
小径斜分石磴通|萧萧古屋隔杉松|主人无事昼慵起|残雪满庭春未融
谁能货马即求船|分袂都门又一年|翳翳夏槐联骑语|萧萧秋雨对床眠
萧萧疏雨吹檐角|噎噎暝蛩啼草根|闲却荒庭归未得|一灯明灭照黄昏
客窗风雨夜萧萧|曾剔银缸共寂寥|别后逢君何处所|梦魂时落浙江潮
梧竹萧萧青十寻|疏廊如到碧山岑|题诗石上无人和|惟有山禽伴苦吟
西湖秋尽叶如烧|画舫清歌出六桥|莫上孤山频吊古|朝云坟上草萧萧
风折枯荷芦苇秋|萧萧㶉𫛶上沙洲|关心满眼江湖趣|何日扁舟得自由
锦江风高生夕波|芦荻萧萧秋雁多|问尔乡关何处是|巴人时唱下渝歌
萧萧茅舍逐江开|漠漠杨花糁绿苔|闲把素琴弹一曲|孤鸾别鹄傍人来
日转扶桑映绛袍|醒肰独坐鬓萧萧|却思筠石霜柯畔|时与仙人和洞萧
西风萧萧吹客衣|黄溪道上行人归|一声长笛起天外|白云满山霜叶飞
甘蕉不实恨如何|秋雨萧萧叶上多|夜夜玉琴相伴宿|闲情不复着青娥
官烛风帘彻夜明|屋高人醉易寒生|不知卧听萧萧雪|何似山窗洒竹声
萧萧华发被恩荣|圣主于今重老成|只恐东山眠未得|蒲轮非久又相迎
围棋屡北当复战|乘兴能来不待邀|杜牧诗如道今日|最宜檐雨竹萧萧
枫树萧萧野水西|楚天云雨正凄迷|沧江欲暮风潮急|谁泛扁舟更出溪
古林苍藤一径缠|我公畴昔屡回旋|萧萧屋底瞻遗像|杰气英姿尚凛然
旱龙争跃鞭云雨|千户侯封何足慕|萧萧一馆青瑶流|欲觅梁园枚乘赋
唐相祠堂旧楷模|萧萧梧竹接城隅|当年贾谊此其辈|何代能无绛灌徒
世上飞尘不到山|萧萧佛屋两三间|老僧饱玩松花月|春去春来意自闲
庭前叶下风萧萧|暑气不敢凭虚骄|青天碧水与君共|他日谪仙宫锦袍
萧萧木落五陵寒|捣练谁家夜已阑|月照罗帷人不寐|倚床犹自怯衣单
何处萧萧玉数竿|树边石畔晚风寒|王郎标致元如此|每向人家画里看
江风飞雨上雕栏|庭树萧萧景自闲|向晚微云遮不尽|好山浑在有无间
萧萧风雨送行舟|小泊垂杨古渡头|不忍缓行江上路|落梅片片是诗愁
野竹萧萧一径深|茅斋低结小山阴|枫林又逐秋风老|惟有孤云似客心
萧萧寒雨叩柴关|匹马冲泥去不还|倘遇故人留禁直|莫将诗句乞青山
乱石层厓捲暮湍|秋风吹老碧琅玕|苍苍月色萧萧籁|并作空堂一夜寒
风吹鹤发短萧萧|数首新诗酒一瓢|爱看前村风色好|不知行过竹西桥
高卧从他有灞桥|荒涂横古树萧萧|冰溪一曲灵山底|密洒之间复乱飘
细叶萧萧拥瘦枝|石间新笋迸根迟|轻筠为使儿童护|待看娟娟解箨时
麈尾缘尘已一年|北关门外夜行船|萧萧秃发深秋影|心往形留只慨然
忆昔抠衣造竹斋|竹声琴韵两相谐|重来琴锁红尘满|寒雨萧萧滴藓苔
铜雀台高春日明|春风无限绮罗情|笙歌莫向西陵奏|松柏萧萧起暮声
败苇萧萧故垒秋|江山如画一渔舟|怪来不起临濠兴|病久愁深泪易流
昔饮桥西岁月多|梨花深处待郎过|垂鞭欲访湔裙约|奈此萧萧鬓雪何
清扬白晰绿云髫|柳市兰闺意总消|最是春眠浑不醒|主人衫袖短萧萧
鸡犬萧萧入翠微|不愁山雾湿人衣|水边杨柳因风落|松下闲云尽日飞
街头未易著清香|折取萧萧满把黄|归去乞钱烦里社|买糕沽酒作重阳
萧萧衰柳来时路|袅袅危樯西去船|白鸟归飞夕阳尽|断霞风约过平川
萧萧匹马去江浔|落叶纷纷秋又深|三尺腰间聊解赠|感君一片入秦心
六月还当月尽休|今年节令却齐头|萧萧不待听梧叶|一见银河认得秋
木叶萧萧尚远行|总无风雨亦关情|那堪今夜萧滩上|一半江声作雨声
问骨水驿夜迢迢|泖阔风微水不摇|船似井莲花叶小|不禁吹鬓冷萧萧
两鬓萧萧华发生|欲寻江上白鸥盟|皇恩却许陪鹓鹭|重听景阳钟鼓声
山雨溪风晚未休|萧萧落叶满汀洲|渔船罢钓归何处|眼厎狂澜正可愁
名园春事动招寻|一骑萧萧细雨侵|最爱草亭西畔路|玉兰花发石潭深
萧萧红叶掷苍苔|玄晏先生欠一杯|从此问君还酒债|颜延之送几钱来
客少经过因地僻|门无障碍觉天宽|馀生已断封侯愿|渭北萧萧竹万竿
当年诗酒早盘桓|无数萧萧碧玉竿|雨箨风梢如好在|故应知我转头看
新草天涯入断魂|若为有意眺郊原|只因老子春愁少|须著萧萧雨暗村
故人南去汉江阴|秋雨萧萧云梦深|江上见人应下泪|由来远客易伤心
江气萧萧如过雨|起看北斗挂船头|犹忆前年称使客|卧听笳鼓入扬州
夕阳疏苇暮江湄|秋色萧萧动客思|自侍严君领州去|岂同骚客梦边时
两岸人家傍柳条|玄晖遗迹自萧萧|曾为一夜青山客|未得无情过板桥
陶令思归久未成|远公不出但闻名|山中只有苍髯叟|数里萧萧管送迎
蓝舆度水复穿松|三纪回思一梦中|壮齿佳时那复得|萧萧华发对秋风
吟鬓萧萧风雪客|黄河太华曾亲识|振衣舒啸巍然亭|目尽江淮天一碧
萧萧风雨北堂寒|客似高阳复罢官|君但能来长夜饮|不妨人作酒徒看
小雪才过大雪前|萧萧风雨纸窗穿|而今共唱新词饮|切莫相邀薄暮天
秀色真香先自清|更将轻雨出芳明|萧萧打叶虽堪听|争似时时泻水声
甲马营中紫气消|铜驼巷陌草萧萧|何人共看天津月|杜宇无声夜寂寥
老梅如对古衣冠|一点浮华了不干|横隔片烟宜画取|萧萧休待雨声寒
硉矹高台沛水涯|英雄千载故乡思|云飞风起歌声断|落日萧萧草树悲
行李萧萧去住轻|霜台柏府旧驰声|须教一道吴江月|照见中流彻底清
壮士西游遂不还|英雄千古笑燕丹|至今幽蓟秋风道|依旧萧萧易水寒
郊原望望皆禾黍|寝庙萧萧哭杜宇|藓碑读罢俯闲阶|月明初照青枫树
堂台高敞四虚寒|窗外萧萧竹万竿|一夜霜风鸣到晓|散为清响满人间
风雨萧萧早晚天|放衙时节也随缘|晨参暮请真丛席|不似痴人更说禅
燕山风起急如箭|驰马萧萧苜蓿枮|今日吾师应不念|毳袍冲雪过中都
翠玉萧萧在屋东|主人号作竹西翁|品题莫说扬州梦|好写闲云入卷中
枯柳无风影不摇|败墙颓屋意萧萧|忽然唤醒承平梦|犹有红栏夹画桥
枯苇萧萧搅客眠|夜深灯火照邻船|□□□□□□□|风雪蓬窗万里天
暮雨萧萧集瓦沟|空阶点滴送清愁|何由乞得须臾睡|直到窗明滴未休
远山重叠故关遥|公退乘闲上丽谯|今日登临秋思苦|雨荷风叶共萧萧
桥跨平湖一境开|群鸥欲下正徘徊|萧萧芦苇层冰上|犹有樵人踏雪来
夜雨空阶静自鸣|梦回枕上太分明|萧萧几片芭蕉叶|故起秋声满凤城
大漠萧萧黑水流|健儿七月换羊裘|骆驼背上吹芦管|日暮长风动地秋
剑水烟云宝气消|龟峰猿鹤巳难招|读罢旧题空泪落|省闱风竹晚萧萧
萧萧匹马扣山扉|不用开言我自知|空见雨花堆满迹|一瓢寒雪共支饥
百丈牵风浪作山|别情何必恨阳关|萧萧客坐依灯影|知是潇湘夜雨间
我家曾住赤阑桥|邻里相过不寂寥|君若到时秋已半|西风门巷柳萧萧
江北江南数日程|萧萧落木送秋声|夕阳满地鸟飞尽|人在乱山深处行
野格由来倦小池|惊飞却下碧江涯|月昏风急何处宿|秋岸萧萧黄苇枝
萧萧山路穷秋雨|淅淅溪风一岸蒲|为问寒沙新到雁|来时还下杜陵无
林头浊酒浸黄花|门外萧萧五柳斜|此日登楼人尽醉|谁知秋色在陶家
满目萧萧云气流|芭蕉梧叶共飕飗|松门尽日无来客|独与疏篁傲晚秋
都门慷慨别同驩|剑气冲霄马上看|一自荆卿歌变徵|萧萧易水至今寒
昨夜西池玉露清|红妆临水若为情|莫言秋尽芙蓉老|犹可萧萧作雨声
三载寒庐梦不成|悔将馀债伴残生|南楼酒力初微后|依旧萧萧夜雨声
黄鹤高飞览九州|楚江至今空此楼|登楼浩歌一怀古|江木萧萧无那愁
微雨萧萧吊介推|尚惊滕六殿春回|应知刘阮多仙骨|瑶岛风吹绛雪来
黄叶萧萧忽满街|独骑瘦马豫章台|莫将宋玉心中事|吹向潘郎鬓畔来
堪怜四世老箕裘|白发萧萧亦壮游|尘世相看成独往|几人端不为身谋
万松林里夜萧萧|月影来时转寂寥|试看影从何处起|正东峰水上波摇
八月天香满界飘|广寒宫外影萧萧|不从玉兔求残药|却与云山伴寂寥
陈迹难寻天柱源|疏封投老误明恩|国人欲识公归处|杨柳萧萧白下门
徐州驿里萧萧竹|好手应难入画图|北客南来初见此|不胜清思绕江湖
四畔喧呼寝不宁|萧萧风雨夜三更|体寒衣温皆同趣|气叹声嗟共一情
萧萧宫树正秋风|虎圈门开辇路通|金屋阿娇心胆小|却嗔冯媛独当熊
宫监何年百念消|冠簪惊见髻萧萧|挑灯细说前朝事|客子朱颜一夕凋
风雨萧萧作晚凉|山城松桂发天香|兰汤沐罢尤清快|一枕江南归梦长
世间何喜复何悲|风雨萧萧过短篱|小睡正酣童子问|公今是梦是醒时
病著寒侵怕出门|萧萧烟雨暗江村|一樽阙与梅花别|过尽樱桃不足言
长洲苑外草萧萧|却算游程岁月遥|唯有别时今不忘|暮烟秋雨过枫桥
酒醒风雨湿衣巾|曲水荒凉几暮春|檐外萧萧修竹在|相逢如见永和人
白发萧萧一布衣|秋风摇落雁南飞|如何自听朱弦绝|此调人间识者稀
新霜点笔意萧萧|不尽秋光雁影遥|双岛欲浮天拍水|夕阳人在虎山桥
凯之遗墨在人间|风起萧萧万叶寒|何日携琴踏青藓|雨华台上听琅玕
细雨疏烟冒广池|危亭晨坐冷侵衣|秋风不作羁人便|波面萧萧柳叶飞
园庙深关春寂寂|雨杉风桧翠萧萧|山中旧事无人说|碎叠唐碑补石桥
老树枯藤蔓草缠|萧萧独立傲风烟|涧池飞下如拳石|知有山灵护冷泉
一径萧萧万玉林|数椽茆屋住山深|不知采药何来去|总在云萝无处寻
荻花萧萧江月明|十舟齐发棹歌声|但有五两好风信|莫为离别动乡情
鼋鼍出没吼烟涛|墨色江云不断飘|乔口橘州何处是|满汀芦荻夜萧萧
此身分付一蒲团|静对萧萧竹数竿|偶为老僧煎茗粥|自携修绠汲清泉
风日萧萧暑气无|橹声相逐转江湖|西山庐阜青如淀|应有新诗入画图
茅檐明月夜萧萧|残雪晶荧在柳条|独约城隅闲李令|一杯山芋校离骚
桃李香中八九家|青旗高挂绿杨斜|晚来风色渡头急|满地萧萧杨白花
三鸟不知是何鸟|相向飞鸣不肯休|劝尔早寻高树宿|萧萧芦苇不禁秋
袅袅樯乌转晚空|娟娟霜月入窗栊|岸头杨柳如怜客|犹舞萧萧五两风
天星堕地气如虹|深映萧萧玉一丛|草满汉宫秋露冷|金茎双出月明中
白发萧萧思满巾|炉香不动闭关心|等闲欲问春消息|梅树枝头看浅深
落叶萧萧拥石阑|辘轳声断井花乾|夜深天阔风霜紧|雁落沧江月正寒
一夕秋风变素商|萧萧云物换新凉|片云不作前溪雨|飞过高城有底忙
龙柱雕犀锦面妆|春风一抹彩丝长|新声不用黄金拨|玉指萧萧弄晚凉
老碧疏松共岁寒|幽怀惟向此君宽|萧萧数笔倪元镇|幻出林峦秀可餐
年长追游兴渐凋|况兼巴峡景萧萧|闲斋为谢杨花到|时拂残书慰寂寥
病眼经旬只掩书|萧萧梧竹自村墟|忽然惊喜开门出|天子今朝己建储
定知生不出长门|禾黍萧萧寺后村|松柏城南万丘冢|伤心最说内人园
修竹萧萧间早梅|沧江千里六花堆|一舟访旧能相过|不似王猷兴尽回
有客胸藏太息书|萧萧白发不堪梳|君王若问江东士|莫只相怜诵子虚
风雨萧萧搅雪飞|一寒如此只贪诗|酒瓢倾尽囊金少|恐被梅花笑不知
数朵青山迷远黛|一行白鹭下汀洲|孤帆影落长天外|芦叶萧萧满地愁
萧萧野老发垂肩|家住湖西杜若烟|载得茭根入城卖|西风落日满归船
萧萧征骑立长亭|遥指天涯万里程|尊酒欲阑人欲别|夕阳丝管尽离声
先生旧隐鉴湖曲|无数琅玕绕屋生|萧萧六月动秋思|不是风声即雨声
泽国萧萧晚吹凉|东篱黄菊为谁香|故人一别路千里|夜雨何时更对床
萧萧秋籁夜愁生|舞叶如闻响屧行|帷影灯魂殊恍惚|西风吹梦竹房清
幽亭古木净萧萧|江月云山远莫招|昨夜西风吹梦去|共谁相对说渔樵
扰扰征途二十年|萧萧短发赋归田|青山绿水都如旧|得失升沉事落然
七十壮游世亦稀|萧萧华发映征衣|一囊诗草看犹湿|昨日潇湘江上归
白马驼经事已空|断碑残刹见遗踪|萧萧茅屋秋风里|一夜雨声乡思浓
蚤岁书窗共寂寥|几听风雨夜萧萧|曳裾今向王门先|犹赖司晨朔望朝
残枝败叶几沾春|莫问栽培迹已陈|细雨斜风马无力|萧萧满路更愁人
萧萧小雨不能收|一霎西风便似秋|枕席夜凉灯火暗|丁丁更漏隔南楼
行吟应更笑刘伶|醉里云山传逸心|华发萧萧天广大|岁寒碧色是松林
萧萧竹径接平桥|万石曾歌五裤遥|自是天南灵气盛|衣冠今满紫宸朝
一天秋水浩无涯|短苇萧萧泊暮槎|知是夜凉明月出|解将雁影落平沙
别期渐近不堪闻|风雨萧萧已断魂|犹胜相逢不相识|形容变尽语音存
悲风吹地日无光|道是贤王旧战场|君子不留猿鹤在|萧萧白骨总闻香
黄山横骛晓成围|后骑萧萧万弩随|当路豺狼宜一发|不须回首问狐狸
风雨萧萧入暮天|孤村黄叶锁寒烟|官衙儿女应相说|今夜羁栖何处边
峨峨叠石立何孤|赖有萧萧翠竹俱|日暮无人鸥鸟散|空留野水伴寒芦
宦况乡心共寂寥|秋蓬凉苇总萧萧|西风似欲留人住|吹得垂杨挽去桡
湘娥清泪未曾消|楚客芳魂不可招|公子离愁无处写|露花风叶共萧萧
红树萧萧阁半开|上皇曾幸此宫来|至今风俗骊山下|村笛犹吹阿滥堆
萧萧风雨一帆开|恨杀篙师捩柁回|不信习家池上饮|十年长是梦魂来
旌旗杳杳雁萧萧|春尽穷沙雪未消|料得坚昆受宣后|始知公主已归朝
远水萧萧荻苇风|月明云外叫孤鸿|丹枫拥被疏蓬底|梦断山深野寺钟
二十六年曾过此|萧萧芦苇带荒村|如今重过头成雪|渺渺桑麻雨露繁
桑间小妇好声音|映叶穿枝意已深|尽日呼郎郎不应|萧萧风雨到前林
门掩荒寒僧未归|萧萧庭菊两三枝|行人到此无肠断|问尔黄花知不知
竹树萧萧带夕阳|无边秋意满潇湘|雁声忽起黄芦岸|多少征人忆故乡
岸苇萧萧河水寒|骄嘶骢马鞴银鞍|燕山代谷飞腾过|送别无歌行路难
枫叶萧萧草半枯|乱鸦飞尽夕阳孤|扁舟忽忆西窗画|古木云林三两株
向来百丈有清规|此日山中肯者谁|檐外萧萧群玉立|不由客子不题诗
潮州东门鳄徙溪|行路萧萧猿狖啼|可耐曩时勾漏令|云车更度郁林西
闲向庭阶步绿苔|萧萧风叶扑人来|客情正是无聊赖|惟见寒鸦日往回
风竹萧萧密掩门|苔封支径曲通村|野人自有家林趣|那得荣华入梦魂
百年事业独孤坟|松柏萧萧倚暮云|落叶满林回首处|哀猿啼鸟不堪闻
溪山落木正萧萧|野客寻诗破寂寥|一路夕阳秋色里|不知吟到段家桥
晨起鸡声晓弄三|萧萧秋色遍东南|无心料理妆台事|闲却平时镜一函
春来日日欲寻春|乐此疏慵老大身|岂料青春今过半|萧萧风雨却愁人
白雁萧萧柿叶红|野花开尽六王宫|空馀一道秦淮水|著意西流竟向东
野店萧萧掩竹门|岸沙犹记履綦痕|东风枉是吹花急|绿尽平芜却断魂
独抱余酲似病眠|急呼三百旧青钱|绿杨影里萧萧雨|望断同时载酒船
淮山落木正萧萧|梦里瀛洲碧海遥|止愿归来茅屋底|夜凉明月听吹箫
斑竹萧萧水驿孤|落花吹雨赤沙湖|春风二月湘南路|何处青山无鹧鸪
秋深凉气满楼台|落叶萧萧拥玉阶|清晓九门金锁掣|监宫先报进鹰来
寒雨萧萧落井梧|夜深何处怨啼乌|不知一盏临邛酒|救得相如渴病无
此身分付一蒲团|静对萧萧玉数竿|偶为老僧煎茗粥|自携修绠汲清宽
三间茅屋独家村|风雨萧萧可断魂|旧日相如犹有壁|如今无壁更无门
萧萧秋色满孱颜|万斛烟光点染间|遥想真人在天际|应留玄赏问溪山
黄叶萧萧雨滴阶|梦魂飞到瀑边梅|遥知楖栗山中老|一日花间一百回
落日萧萧天已昏|梅花月色暗销魂|冷风古道无人迹|一树枯杨盖墓门
溪芦得种庭轩下|翠色虽新野色销|要待九秋风雨后|冷梢危叶作萧萧
西风池馆早凉归|梧树萧萧一叶飞|谁道秋来悲宋玉|江南游子更沾衣
芦叶萧萧乱压头|石攒山拥路如钩|阴沉不见天边日|鸟自喧啾水自流
天晴日短亦觉长|客行一日两舍强|道傍萧萧木叶下|天风又办明朝霜
瓦炉柏子细烟消|闲读禅经破寂寥|风细月高人巳静|隔窗疏竹夜萧萧
未必烝壶输鸭味|谁云湩酪敌莼羹|先春已拟尝新韭|最爱萧萧夜雨声
户外梅花落峭寒|窗前银烛剪更阑|贾生只为忧明主|华发萧萧镜里看
远公莲社久相招|老大无心到石桥|遥想东林山月出|白猿啼处树萧萧
白发萧萧送出门|相携相看两无言|祇应今日往来梦|搅破百里梅花村
书窗灯火夜深明|窗外萧萧雨叶声|对榻不眠谈往事|紞如五鼓过严城
落叶萧萧弄晚晖|香风时启竹间扉|闲来埽石焚香坐|幽鸟相亲不肯飞
华发萧萧候我勤|峨冠博带气温淳|儿孙竞托重遭遇|昨夜灯花报喜新
攲帽扬鞭晚出城|驿亭灯火向人明|多情叶上萧萧雨|更把新凉送客行
明月萧萧海上风|君归泉路我飘蓬|门前虽有如花貌|争奈如花心不同
风肃西山木叶飘|斋宫谒罢昼萧萧|从臣剑佩纷如雨|又报胪传促午朝
千尺寒岩俯泬㵳|夕阳沙树影萧萧|帆樯高下喧鱼市|知是江风送晚潮
锦绣山林怅寂寥|西风落木晚萧萧|幽禽却解知人意|学得鸾笙叶凤韶
原野萧萧落木秋|芃芃禾黍满西畴|微躯不识南溟远|蓬藋飞鸣且自由
黄家紫家斗魏姚|夷齐玉立青萧萧|便是人间小天地|不特水上作萍漂
白发萧萧五十春|宦途犹作未归人|何时杖履柴门路|风景依然远俗尘
短发萧萧满镜秋|家居但觉岁时流|两年不见西湖面|笑我寒盟是白鸥
白杨秋尽叶初黄|马鬣萧萧感叹长|两月未忘粒并绝|十旬为妇药亲尝
清风吹坐冷萧萧|更有南溪透海潮|白酒一樽须酩酊|荔枝红映碧芽蕉
驿墙红树晚萧萧|解劝征人驻画桡|拟办青楼狂载酒|月明何处玉人箫
资山岩谷多神仙|鸾车凤马随飞烟|神女萧萧来暮雨|浮丘往往下云𫐌
满城铃柝夜如何|檐马西风搅梦多|白发萧萧人不寐|半规新月照沙河
沉云暗浦雨萧萧|黑夜冲泥踏小桥|归去恐防前路滑|敲门续火照行镳
折柳亭边柳已衰|送行犹拗最高枝|西风黄叶萧萧地|多少伤心为别离
乱木萧萧枫叶酣|扁舟闲钓五溪南|屋头岭瘦杉如戟|长啸一声烟水蓝
萧萧窗底多情竹|别后儿孙长若干|寄语家僮好看护|莫嫌日日报平安
萧萧慈竹鸟呼风|宛似山光小阁东|剩欲杖藜寻昨梦|更添红绽绿阴中
黄昏愁听雨萧萧|挑尽残灯夜寂寥|彩线罢拈肠欲断|薰笼香冷火应消
昔年曾伴董娇娆|长把春山笑倩描|今日梁园空见画|鸟啼花落鬓萧萧
隔屋萧萧风度竹|当空粲粲斗翻芒|峥嵘岁月人间暮|目断云山归兴长
萧萧疏雨逐斜风|三两归鸦暮霭中|看到菊花无可看|一年秋事又成空
梦回四壁无人语|高树萧萧似有风|独起绕池行数匝|万山擎雪月明中
泽国霜馀气象清|萧萧丹叶动秋声|纶钩收尽丝千尺|应有空船载月明
萧萧六辔天边路|云竹风松正岁寒|欲洗衰颜换凡骨|应须九转大还丹
万叠松阴锁泬漻|厓悬崩石草萧萧|钓台冷落无寻处|细雨微风涨暮潮
暮鼓朝钟自击撞|闭门孤枕对残缸|白灰旋拨通红火|卧听萧萧雨打窗
萧萧数叶不胜看|到此方知画竹难|谁信中书曾放笔|片时行尽楚江干
寒江无浪似鱼鳞|千舫迎潮泊水滨|落木萧萧车厩晚|乱鸦飞上旧平津
老怀忽忽如中酒|短发萧萧不受簪|四壁应闻长叹息|何人知我此时心
萧萧禾黍荻芦横|一望湖光廿里程|夜半归来眠不得|北窗风雨带秋声
古木萧萧荫溪曲|满山苍翠飞林麓|扶筇行过小桥西|隐隐书声出茅屋
病客无钱试药方|出门聊复信行藏|争知头上萧萧发|却与游丝较短长
一树寒梅白玉条|傍岩隈石韵萧萧|诗孱无柰陈桥月|月照清香太易消
长江滚滚叶萧萧|心与虚空自寂寥|过眼文书风度穴|迎秋衾枕带忘腰
紫汉回天斗柄横|萧萧羸马困遄征|南归昼绣恩偏厚|应有乡人笑夜行
凛烈寒威战碧苍|萧萧原野尽荒凉|秾桃嫩李纷零落|独看青松不避霜
扪萝缘壁到山头|俯羡鸿飞尽自由|风雨萧萧黄叶滑|未行十步两三休
岳麓甍檐苍莽中|萧萧江雨打船篷|一声长笛人何去|箬笠蓑衣宿苇丛
古寺萧萧不见僧|飞鼪满屋老枭鸣|空房终夜无灯火|断木支门睡到明
旅馆萧萧梦我儿|言谈依旧膝前随|醒来但觉鸡声雨|梦里瞻依有几时
倚楼人看水东流|桥上行人却望楼|零落故宫无觅处|萧萧禾黍满城秋
积雪经春冻未消|含情江岸草萧萧|校书夜对青藜杖|休向南宫叹泬寥
暮雨萧萧何不止|东风弄白起江波|绿杨绾作同心结|杜子春来狂兴多
翠竹萧萧粉署阴|疏帘高捲画堂深|朝回日日焚香坐|爱尔凌云一片心
楚水白波风袅袅|荆门暮色雨萧萧|相思合眼梦何处|十二峰高巴字遥
城上乌啼欲闭门|萧萧风雨又黄昏|无端画角连云起|铁铸梅花亦断魂
西风一雁海城头|羌笛声中水乱流|枫叶萧萧山月下|戍楼残火几家秋
千腋狐裘赭白骄|关门风雪正萧萧|𫛤鹅天上先传信|万乘应逢廿四桥
海雨萧萧白鸟飞|海红花瘦水仙肥|非关避客无人问|久巳门前半刺稀
岸阔樯稀浪渺茫|独凭危槛思何长|萧萧远树疏林外|一半秋山带夕阳
云影蕉台秋气清|半檐凉雨夜深情|湘帘不卷犹残醉|遍向萧萧叶上声
绝无人处有香飘|树底岩根雪未消|千古醒魂招不返|晚风斜日恨萧萧
卤簿萧萧鼓吹鸣|属车前导乘舆轻|□□殿里朱门閟|无复传呼辇路声
昭代王门久曳裾|承恩今喜赋归欤|平生心地清如水|行李萧萧总是书
急雨萧萧撼瓦沟|梦随潮落浙江头|倚门白发迟归信|不为莼丝烂熳秋
清晨坐起思纷纷|满径苍苔不出门|欲奏朱弦还复罢|萧萧风雨又黄昏
残鬓萧萧不满梳|秋风椎髻立庭除|日明照见崚嶒影|自是山僧不是予
海榴花上雨萧萧|自切菖蒲泛浊醪|今日独醒无用处|为公痛饮读离骚
峨嵋前约已成空|风雨萧萧送暮钟|何用忘机来问话|不如松下谒痴龙
少年宾客东南盛|金错龙泉手自提|今日萧萧鞍马里|五更趋府候晨鸡
梅花道人何太奇|墨戏往往秋淋漓|成竹胸中已十丈|萧萧只写两三枝
三年身不到姑苏|见说城边柳半枯|纵有萧萧几株在|也应啼杀树头乌
十载山居夜寂寥|蓬门雨打雪萧萧|何曾听得人吆喝|急走齐趋斗逞侥
犬吠衡门宿雾消|草堂风冷竹萧萧|若非故友怜衰病|谁肯凌晨访寂寥
四壁萧萧一味愁|了无从事到青州|殷勤独有张公子|为遣玉人宽鬓秋
一家村上记相寻|坐对萧萧风满林|天上归来重看画|辽东鹤去海门深
扁舟昔日渡三湘|两岸萧萧凤尾长|独对此君官舍晚|空阶犹带楚天凉
萧萧碧树隐红墙|古庙春沙客断肠|真霸假王谁胜负|淮阴高冢亦斜阳
华发萧萧铁作冠|梅关此去路漫漫|凭将使者冰霜操|散作炎州九夏寒
井底微阳回未回|萧萧寒雨湿枯荄|何人更似苏夫子|不是花时肯独来
青门无路入清朝|滥作将军最下僚|同舍尽归身独在|晚风开印叶萧萧
萧萧行李驿西头|一曲离歌唱未休|君过汾川试回首|白云黄叶满山秋
萧萧初觉澹云轻|飒飒如闻转树声|收拾光辉浑在眼|应知骑省赋初成
轻莲素质澹萧萧|叶密溪深未可招|雨暗兰舟人去后|却容白鹭逞风标
萧萧行李去匆匆|人拟前身是晦翁|还少当年十二考|冰壶秋月此心同
耆旧漂零汉汝南|长鸣独与古无惭|萧萧风雨思君子|欲倚空窗听尔谈
雨来风叶乱萧萧|云散青天转寂寥|知有秋霖千万斛|若为忍死待枯苗
野火参差度暗光|萧萧蒲稗自生凉|夜深云上无星斗|古树阴沈觉许长
风荻萧萧日欲斜|水村无处不荷花|遥看白鹭忽飞去|占断柳阴一片沙
行衣叶叶马萧萧|快意宁知归路遥|海上尖峰青似染|却从云外望岧峣
晚树萧萧促织愁|风帘似水满床秋|千山不碍笙歌月|谁伴羊公上夜楼
榕叶萧萧下水亭|瓦灯残燄伴寒星|荒藤苦竹声相切|却作湘江夜雨听
芦苇萧萧吹晚风|画船长在雨声中|浮生厌足江湖味|好在溪边旧钓筒
青娥不见鬓如蝉|青女青妆下九天|有色有相成独冷|分明萧萧又娟娟
霜气横秋万木彫|月棂风牖夜萧萧|在家无限悲秋思|况尔别家千里遥
青天白日十分晴|轿上萧萧忽雨声|却是松梢霜水落|雨声那得此声清
凤林溪上见秋风|客里相看欲转蓬|鸿雁萧萧霜渐冷|别离况是叶声中
凉气萧萧露满衣|碧天如洗月如规|浩歌一曲孤村寂|绿树阴中牧犊归
竹窗西日晚来明|桂子香中鹤梦清|侍立小童闲不动|萧萧石鼎煮茶声
轧轧橹声离远浦|萧萧帆影落寒涛|殷勤滴酒陈佳果|将此深心慰寂寥
八月西风蝉噪时|萧萧疏叶已辞枝|烟村物景都无赖|况是登临有所思
今年八月十五夜|寒雨萧萧不可闻|如练如霜在何处|吴山越水万重云
疋马萧萧上紫宸|十年霄汉志应伸|却怜明日重阳酒|沈醉西风少一人
禅定安详元契佛|年华八十尚能诗|何人断臂来求法|庭柏萧萧度岁时
莲社高人久寂寥|草堂风物故萧萧|追还旧观须公等|唤我它年寄一瓢
江天雁过客心遥|一舸凉风八月潮|七十二湖烟雨岸|蓼花枫叶正萧萧
三十篇多十九章|□声风力撼疏篁|不堪更有精搜处|谁见萧萧雨夜堂
夜阑深语剔寒缸|别意萧萧竹半窗|明日孤帆鸿影外|东风残雪过曹江
谁家池馆静萧萧|斜倚朱门不敢敲|一段好春藏不尽|粉墙斜露杏花梢
人睡萧萧院落空|未秋愁已怯梧桐|夜长犹幸西轩雨|一半听时在醉中
修竹萧萧曲槛前|清泉㶁㶁小池边|琴中一弄履霜操|人静当庭月正圆
木落亭皋白露凉|萧萧秋意近重阳|小楼客去浑无事|唯有寻诗镇日忙
年华冉冉催人老|风物萧萧又变秋|家在凤皇城阙下|江山何事苦相留
秋云满地夕阳微|黄叶萧萧雁正飞|最是江南好天气|村醪初熟蟹螯肥
寒虫唧唧树萧萧|无奈羁怀纵酒瓢|坐到二更三点彻|忽然疏雨入芭蕉
刺船黄帽乱渔灯|载酒孤斟绿似渑|落叶萧萧浑不寐|满溪烟雨忆西兴
烟湿空林翠霭飘|渚花汀草共萧萧|仙家应在云深处|只许人来到石桥
萧萧落木坏无枝|冉冉细竹爱风僛|疑非松雪斋中画|似是唐人野望诗
春来曾约醉河桥|深负垂杨千万条|今日都门相望处|西风乱叶正萧萧
秋光万斛泼疏帘|瘦玉萧萧拂画檐|鹊尾炉中香篆冷|矮窗袖手对楞严
木叶萧萧江水清|幅巾藜杖绕山行|忽然行到山深处|听得鸣弦一两声
江树萧萧送客秋|片帆斜日下冈州|今宵只是前宵月|管尔清光不上楼
直望氤氲紫气遥|万重飞控马萧萧|鸳班虎队皆戎服|两度迎銮德胜桥
竹上秋风吹网丝|角门常闭吏人稀|萧萧一榻卷书坐|直到日斜骑马归
龙井寒深碧水流|辩才诗已在山丘|萧萧石上风篁岭|曾遇苏仙秦少游
楼船留客宴良宵|坐看冰轮出海潮|却忆去年滦水上|夜深孤馆雪萧萧
萧萧风雨急还休|无数仓官立道周|多少诗情浑漫兴|烟云不隔四山秋
锦字回文织未成|兰房清夜坐深更|萧萧络纬啼烟草|催老秋光是此声
槐叶青青染不如|护巢鸦语有新雏|萧萧晚雨窗鸣急|卧稳藜床玉枕书
萧萧风雨晓篮舆|没胫泥深我仆痡|却忆去年苗欲槁|任从行李且虚徐
林下晨鸡第一声|陇头残月伴人行|未知局促盐车下|老骥萧萧又几鸣
西北浮云白日微|萧萧木叶傍人飞|那知十载穷途泪|并向秋风湿我衣
萧萧梧叶送寒声|江上秋风动客情|知有儿童挑促织|夜深篱落一灯明
小结茅斋四五椽|萧萧竹树带秋烟|呼童扫取空阶叶|好煮山厨第二泉
春波澹澹卷寒漪|长日萧萧静竹扉|村舍蚕催桑叶大|山田鹿食麦苗稀
使节驱驰万里游|何曾骑鹤上杨州|萧萧疏雨空山夕|且办僧房一榻谋
老态龙钟疾未平|更堪俗事败幽情|纱幮笛簟差堪乐|且听萧萧暮雨声
寒雨萧萧桐叶惊|浪浪还作夜阶声|西风忽起幽人觉|枕簟凉时向五更
萧萧竹雨乱鸣鸦|袅袅风窗暗碧纱|玉座尘埃香火冷|酒家来献一枝花
尘蒙虚壁冷萧萧|未厌家风太寂寥|门外依前积深雪|不知谁肯立齐腰
萧萧乍过穿花落|飏飏徐来趁蝶归|遥夜月晖晴扫雾|朝寒集雁带霜飞
萧萧衰草傍墙生|中有寒虫白日鸣|秋物荒凉禾稼熟|悠悠驱马水边行
触人秋暑何瀰瀰|游子驱车涉千里|悠悠旌拂华山云|萧萧马度泾川水
炼丹人去屋萧萧|脚底群山走翠蛟|长啸一声空响答|砉然只鹤起松梢
绕山修竹晓参差|叶叶涂霜坠碧枝|日脚渐高风乍起|萧萧恰似雨来时
雨色连江曙未分|萧萧蓬底客先闻|归裴不羡虞卿璧|留得桐丝伴水云
破衲萧萧自一峰|思君斜倚最高松|为留一片松间月|间叠溪桥候短筇
八月天高河汉流|丹峰翠壑迥西楼|不堪鸿雁长为别|风树萧萧万杵秋
萧萧竹径细通幽|小刹明窗瀹茗瓯|夏木阴阴可人处|黄鹂飞上碧枝头
碧树萧萧凉气回|一年怀抱此时开|槿花篱下占秋事|早有牵牛上竹来
疏官寂寂解行衣|脱木萧萧立翠微|江带暝烟随意曲|鸟翻落日向人归
风竹萧萧梧叶黄|相思寸寸断人肠|一声塞管来何处|雁带秋声入故乡
萧萧官柳著霜稀|水鸟沙禽弄夕晖|明日钟陵相祖别|金盘斫脍鲤鱼肥
黄田西望历阳城|风水萧萧数日程|纸上陈言刊落尽|沧浪时听棹歌声
随风拂拂玉花飘|入夜寒窗更寂寥|炉火已残灯未烬|一帘疏竹白萧萧
空谷佳人绝世姿|翠罗为带玉为肌|独怜错杂萧萧草|一段幽香祗自知
红药青绫心已灰|且从开士宿招提|半窗白月炉烟断|枫叶萧萧乌夜啼
叶落萧萧壅树根|疏林带郭半疑村|卧闻车马墙边过|无事呼儿早闭门
白发萧萧尚草元|故人江海慰衰年|功成伫俟归来日|只在城南尺五天
离宫春草莽萧萧|碧树啼鹃对寂寥|回首可怜花郭暮|几堪愁醉玉容销
萧萧夜雨拂窗蓬|弱草柔条怯晚风|却怪南园数竿竹|亦随风动委池中
谁道金轮胜紫霄|溪摇松竹晚萧萧|避人别有深云路|不许时流候牧樵
暮从别墅跨驴归|风雨萧萧泥溅衣|出门回首且按辔|细听泉声和式微
滩声撼月向西风|木叶萧萧到短篷|无限秋怀孤枕客|村鸡啼晓水云中
春雨萧萧江上城|论花与子酒同倾|恨君未到淮阳市|一见姚黄慰此生
匏叶谁歌数问津|朝来埼岸水痕新|萧萧馆畔蜻蜒舞|不避双林把钓人
兵甲初消老壮心|草堂孤坐水云深|忽因风木萧萧起|翻有英雄泪满襟
采采黄花满径深|萧萧红叶满秋林|无端此日相思处|千里书来一寸心
繁蕊初开满玉条|碧梢低亚影萧萧|天寒冻雀双栖稳|却怪朝来雪未消
阊门杨柳郁金条|恰似章台舞女腰|舞到秋来人不见|淡烟疏雨晚萧萧
暮雨萧萧江上村|绿林豪客夜知闻|他时不用逃名姓|世上如今半是君
日观远含沧海气|东皇遥控齐鲁封|不须更觅封禅迹|黄叶萧萧石径重
苔石相依葆岁寒|凭谁翠袖倚阑干|玉文堂上萧萧雨|墨沈于今尚未乾
南风屋角响萧萧|白日帘垂坐寂寥|爱此宫商有真意|与君倾耳尽今朝
秋夜萧萧雨未休|碧窗欹枕忆神州|霜风会见清南徼|未必轺车久滞留
湘君泣尽泪痕乾|翠袖萧萧倚暮寒|却忆洞庭为客处|满湖风月泛舟看
风雨来时独倚栏|绿荷池上䠞微澜|试看瑟瑟萧萧处|无数明珠走翠盘
倾欹石片插涟漪|上有萧萧杨柳枝|藻荇半浮苔半湿|浣纱人去不多时
惯见闲庭碧玉丛|春风吹过即秋风|老夫都把荣枯事|却寄萧萧数叶中
办得萧萧水竹居|闭门足了一生娱|坐忘老子慵开眼|强聒痴儿任挽须
寂寂僧房半梦中|萧萧修竹四山风|唯应门外苍髯叟|解乱儋州秃鬓翁
兰叶萧萧竹节疏|石形奇瘦称清虚|贤愚并处资修德|荆棘旁生莫剪除
春色孤城病里看|谁怜白发汉郎官|蠡吾城下秋风起|千载萧萧易水寒
萧萧两鬓点吴霜|老去思归客梦长|只有九龙山上月|夜深来照读书堂
渡口人归月上钩|萧萧风叶荻花秋|因君指出诗人语|便向庭前欲买舟
过午曾云未肯开|暖寒村店竹初灰|萧萧林响棠梨战|晚恐阳山有雨来
葱关雪净月萧萧|大将功成玉帐高|天马不愁西极远|上林新种紫蒲萄
忆昔团焦住化城|萧萧风雨佛灯明|于今重借云房宿|无复当年禅诵声
萧萧木叶下西山|便觉莼鲈兴不闲|莫踏长虹千尺去|孤帆正在暮云间
白发将军夜枕戈|楼兰未斩奈愁何|挑灯看剑恍如洗|那听萧萧易水歌
竹屋青灯夜寂寥|十年江海鬓萧萧|兴来写尽梅花赋|月在寒梢雪未消
尔非慧远我非陶|何事窗间酒一瓢|僧野避人聊自醉|卧看风竹影萧萧
洞门一夜起凉飙|万籁无声听渐遥|记得朝回明月底|井梧埤竹共萧萧
萧萧箨龙苍且绿|直节凌云长丛玉|高标自是绝尘埃|便使人间无点俗
江淹送客伤心处|万里人从蜀道来|柳已三番见秋色|萧萧双鬓若何哉
穿篱两竹是龙孙|风叶萧萧便有闻|却到葛陂心未已|更将甘雨洒川原
窗前落叶正萧萧|夜雨寒灯共寂寥|君是居人余是客|明朝相候合江桥
雨意萧萧重客愁|如何五月便成秋|士无禄养农无地|早恐秋风惨黑头
坐卧蘧然在一堂|萧萧深竹对幽窗|如何尚作留都梦|寤寐高贤义不忘
暑雨初晴散发眠|数声山犬吠篱边|农夫乘月来耕地|人影萧萧动石田
萧萧茅屋冷溪滨|晚岁孤松雪色新|邻笛不须哀日莫|就中多是断魂人
纺车补网住溪头|草木萧萧隐显秋|贾客数声何处橹|水云应却羡渔舟
白草萧萧漾早晖|篮舆轻稳去如飞|淮天软暖多成雨|喜有轻寒犯客衣
憔悴衡门一秃翁|回头无事不成空|可怜万里平戎志|尽付萧萧暮雨中
双眉覆眼鬓萧萧|曾捻梨园紫玉箫|移向瑶台弹一曲|曲终垂泪说先朝
易水燕山半草莱|萧萧风色暮偏哀|悲歌屠狗凋零尽|无赖黄金百尺台
寒夜萧萧一枕清|小窗梦破竹风声|不知身在红尘里|何处知今有宦情
半与涛声散翠微|幽香含露亦知希|谁人独立柴门外|远意萧萧对夕晖
麦未登场已插秧|更忧雨过水还伤|一生能着几量屐|白发萧萧祇管忙
野馆孤灯半灭明|江壖月落夜潮生|无端乡思三更后|听尽萧萧风雨声
漳水仙祠返照通|萧萧松桂洒天风|不须更授卢生枕|十载驰驱是梦中
萧萧五曲片茆茨|环合群峰共护持|天下七情谁中节|武夷山石百王师
江涨随沤欲到门|湿云依树易黄昏|幽居常日无来客|何况萧萧雨满村
雨才放脚又还无|叶上萧萧半霎馀|贮得千珠无点漏|丝窠元自不胜疏
永夜青灯照独吟|萧萧风雨遍山林|十年如此倦游客|只恐梅花识此心
梅花玉立知何许|回首江东日暮云|白发萧萧不归去|顾徵蛮语作参军
风色萧萧日色晴|晚潮未到水波平|系槎艇子关蓬睡|不管溪南唤渡声
茅舍萧萧暑雨馀|夜凉清若在冰壶|一窗月上杉篁影|便是人间水墨图
帘幕萧萧竹院深|客怀孤寂伴灯吟|无端一夜空阶雨|滴破思乡万里心
唤起神龙泽楚乡|午天转首失炎光|怪生未到秋深处|早有萧萧叶响廊
白马驮经事已空|断碑残刹见遗踪|萧萧茅屋秋风起|一夜雨声羁思浓
范甑欲尘贫亦甚|陶腰未折计何如|小窗独对萧萧雨|临得唐人乞米书
木兰零落海棠残|风雨萧萧欲酿寒|花气晓来浑不定|暗随春梦到江干
一拜膺门百感并|归来犹自怅平生|客窗展转难成寐|风雨萧萧永夜心
汉口机停织女声|黄姑何处望鸾𫐌|郡斋枫叶萧萧下|不尽清商万古情
小雨萧萧润水亭|花风飐飐破浮萍|看花听竹心无事|风竹声中作醉醒
山风飒飒木萧萧|挑尽青灯夜正遥|但得诛茅临涧水|长年饮酒咏离骚
吟绕虚廊更向阑|绣窗灯影背栏干|燕栖莺宿无人语|一夜萧萧细雨寒
空山万顷海云收|一水中间带石流|日暮无端风乍起|萧萧犹自使人愁
无媒径路草萧萧|自古云林远市朝|公道世间唯白发|贵人头上不曾饶
垂杨一径紫苔封|人语萧萧院落中|独有杏花如唤客|倚墙斜日数枝红
山南山北夜鸣铙|宿处星河傍紫霄|飞将营门传号令|赤旗千骑影萧萧
莫道盆池作不成|藕稍初种已齐生|从今有雨君须记|来听萧萧打叶声
莫将画竹论难易|刚道繁难简更难|君看萧萧只数叶|满堂风雨不胜寒
湖上萧萧疏雨过|山头霭霭暮云横|陂塘水落荷将尽|城市人归虎欲行
萧萧行李出燕畿|满目风尘拂柳枝|季子舌存何足问|梦魂飞越阮山湄
芦叶萧萧两岸秋|渔翁垂网在寒流|挥毫自是天工妙|意似磻溪欲往游
谁将浓墨写疏寒|秋意萧萧玉一竿|绝似湘妃祠下过|篷窗半掩雨中看
草莽连云旧径荒|人人称是古柴桑|园蔬篱菊知何处|乔木萧萧挂夕阳
古人踽踽已先登|后学萧萧不再兴|顾我尪羸君勉强|百年漂忽甚风灯
荒草萧萧郭隗台|清砧明月两堪哀|千愁百感多如雨|今夜灯前一并来
萧萧风雨麦秋寒|把笔临摹强自宽|赖有□君相慰藉|松肪笋脯劝加餐
平沙漠漠草萧萧|一剑宁论万里遥|犹愧未偿山水愿|暮冲寒雨过中条
云中老树冷萧萧|溪上僧归倚画桡|谁为秋风乘兴去|松窗先听富阳潮
诗题画里记相寻|白发萧萧别意深|惆怅十年遗墨在|秋风暮雨故人心
清淮蒲荻晚萧萧|浦口山明欲上潮|七里正贪渔艇乐|九重无耐鹤书招
沽酒人家柳岸傍|棠梨花白菜花黄|少年游览今陈迹|暮雨萧萧洒夕阳
江路南风涨白沙|镫驴来憩梵王家|片云忽作萧萧雨|梦断僧窗日未斜
去年六月焦原雨|入得东州第一朝|今日看云旧时节|又来农畔听萧萧
溪桥回转鸟声微|杖屦萧萧两布衣|不是耕夫出莘野|秋风落日采薇归
歌郎酒客尽知名|画烛红妆作队迎|檐竹萧萧香合里|花丛十月坐流莺
风雨萧萧欲暮秋|独携孤剑塞垣游|如今虏骑方南牧|莫过阴关第一州
群山矗矗凝烟紫|万木萧萧向夕黄|岂是村翁恋秋色|故将轻舸下横塘
半窗月色下长宵|照此无穷客虑遥|最是感凄一段意|北风落木夜萧萧
柱侧檐攲瓦欲飘|断垣苔涩树萧萧|满庭荒草无香火|惟有禽声伴寂寥
北风萧萧吹江关|白波几度流雪山|将军倚剑飞艎上|却似当年下濑还
曾提一剑大荒西|落日旗翻太白低|石马墓前高几尺|萧萧风雨夜闻嘶
都城落日马萧萧|雨压春风暗柳条|天际归艎那可望|只将心寄海门潮
行遍天涯等断蓬|作诗博得一生穷|可怜老境萧萧梦|常在荒山破驿中
蚤闻杨氏传清白|千载君家更绍芳|庭竹萧萧带残雪|粤南应为比甘棠
竹影萧萧渐出墙|闲庭幽思在匡床|林居莫道全牢落|绕屋蝉声送夕阳
炎官虐焰遍山村|也到萧萧柳下门|水玉秋菰那可得|羡君行处午阴繁
不守庚申不坐禅|老来触事总悠然|天明门外无来客|尽好萧萧听雨眠
散骑萧萧下太行|远从吴会去陈仓|斜风细雨江亭上|尽日凭栏忆楚乡
竹径参差人不知|窈然终日坐题诗|我来欲去仍遗恨|不见萧萧风雨时
风雨萧萧滞客程|荒亭独宿峭寒生|今宵羁思知多少|听尽千山堕叶声
寒云落木晚萧萧|人与孤舟对寂寥|忽见西风吹五两|月明还趁浙江潮
十载青萍赋浪游|萧萧羸马塞门秋|那堪茅店鸡声夜|落月梁间梦李侯
雪霜未死阅年华|危叶萧萧战古槎|袅袅秋风官舍冷|半枝斜日带啼鸦
秋雨萧萧向晚天|小窗坐久独忘眠|风前杨柳今摇落|一别乡关又几年
秋声秋色总无聊|千里相思鬓欲凋|独绕曲廊花院闭|夜深灯火雨萧萧
白发萧萧覆领头|瓦瓶无酒几曾愁|人间一醉寻常醒|懒学先生向妇谋
萧萧松影远红尘|海宇相关一念真|怅望几年空步履|还从此地一沾巾
扬子汀洲起暮潮|片帆南下雨萧萧|他年共访苏台月|携手垂虹百尺桥
松柏萧萧御道长|金衣绣袷羽林郎|上陵一曲铙歌动|千骑曾闻从武皇
草堂灯暗雨萧萧|欲话分携重郁陶|何事琴中犹怨切|凄凉调里鼓离骚
一片香魂不可招|野烟江草共萧萧|鱼书欲寄何由达|隔断巫山去路遥
天香国艳岂堪描|生色谁将上尺绡|留得当时宫墨在|杜鹃啼处雨萧萧
萧萧松竹间坛栾|满架图书绝世喧|燕坐不知红日近|倚阑东望是长安
萧萧西日惨无辉|寂历空山海四围|莫向洪波怨亡国|也胜行酒着青衣
萧萧十二峰前路|月落猿啼霜外树|半夜谁家上水船|竹枝歌入瞿塘去
十年不过江湖楫|木叶萧萧鬓影秋|忽忆满川风雨夕|云林谷口独维舟
客窗偏惜岁华残|芦荻萧萧雪满山|塞外风高鹰翮健|阵前云起角声寒
月淡梧桐雨后天|萧萧络纬夜灯前|谁怜古寺空斋客|独写家书犹未眠
晚雨萧萧只傍檐|此身无病亦凄然|若人心在悲欢外|却是清凉八月天
蛟鼍斫断藓痕斑|万壑萧萧响佩环|溪馆梦回山月冷|满天秋影韵珊珊
不到湖潭二十年|湖潭依旧故山川|聊将杯酒奠青草|风雨萧萧忆昔贤
肩舆薄暮过斜头|风雨萧萧送旅愁|太息人家生计尽|柴扉不掩野麋游
落木萧萧古寺秋|翠屏如画雨初收|堂基千载书香在|谁为机云记旧游
汉关行尽忽桃源|竹树萧萧鸡狗喧|铜镮椎髻来迎榼|蛮国王孙出领幡
泽国霜清雁影高|空庭木叶已萧萧|夕阳忽送西窗雨|一片江南落素绡
山围平野绿烟中|江苇萧萧两岸风|谁种阖闾门外柳|年年飞絮入吴宫
两岸萧萧芦荻秋|斜风细雨转船头|年来频作江湖梦|须向山阴上小舟
樽前无恙满篱花|柳亦萧萧映日斜|正好故人成一醉|风流那不似君家
雨声来处冷萧萧|万木无风亦动摇|恰似西陵船乍泊|坐听八月浙江潮
死别千年无见期|平生幽恨独君知|萧萧松柏悲风起|犹记萝山恸哭时
风竹萧萧淡月明|孤眠真个可怜生|不知昨夜相思梦|去到伊行是几更
夜永天寒不上潮|高楼风雪更萧萧|呼童晓起南窗望|压折林间辟火蕉
萧萧门巷驻官轺|几日春泥雪半消|壶马酒筹劳款坐|欲将风致写生绡
天衢连日踏尘埃|忽听萧萧夜雨来|明日况逢重九节|好怀应为大参开
萧萧浅绛霜初醉|槭槭深红雨复然|染得千林秋一色|还家只当是春天
百里平田草亦焦|数间茅屋树萧萧|民风落寞愁无限|谁解为图献圣朝
匹马踟蹰度石桥|寒沙古木共萧萧|总缘国士恩难报|留得英雄恨未销
一声钲响弭弓刀|万旅归营寂不嚣|霜月满城天正午|悠悠旌旆马萧萧
秋冷池莲叶半凋|夕阳飞并影萧萧|幽禽尚有相亲意|却叹淮南尺布谣
萧萧茅屋土山前|翁媪关门去穫田|朝日满檐鸡犬静|荻篱深处有炊烟
病橘萧萧祇古枝|二三酸子间虫丝|人言社酒堪医此|太息于今已后时
石上晴云故不飞|萧萧空翠湿人衣|湘娥未解临江佩|西望苍梧何日归
古帐萧萧画不真|空祠犹与狄公邻|凭君妙手重图貌|不是寻常行路人
铜塘滩下水如弓|无限青山隔岸东|野庙萧萧修竹里|停舟坐爱满林风
萧萧雾鬣与风騣|扑面征尘一洗空|相愿倍增神骏气|恍疑初在渥洼中
萧萧槛外翠琅玕|瘦节疏枝特地寒|谁谓幽居太寥闲|此君长此结清欢
白发萧萧老渭川|非熊梦入九重天|安知一片溪边石|钓得周家八百年
湖上山衔落月明|钓筒收罢叶舟横|不知身世在何许|一夜萧萧芦荻声
受降城外雨萧萧|闻说羌人款圣朝|李牧守边今第一|铙歌须制汉家谣
与君酌酒酹春花|征马萧萧雁影斜|明到岳阳楼上望|断云残雨各天涯
残椁穿来欲几春|萧萧长草没骐驎|墦间或有樵苏客|未必他年醉饱人
断云飞雨过溪来|檐溜萧萧泻暮阶|一饷清凉驱热恼|可怜襟抱向谁开
御前承敕立挥毫|近侍蒙恩已四朝|常有丹心怀报主|不堪霜鬓久萧萧
春来江上鹁鸠鸣|夜雨萧萧卷浪声|无限中流频击楫|和风相送片帆轻
一雨胡为限古城|定应留逐使君行|前驱尚远毋庸遽|已见萧萧破久晴
阳田客至不相闻|只隔山前一片云|蓬鬓萧萧还自哂|未知何日再逢君
败璧萧萧夜不扉|昨来天气似炎威|卧听风雨中宵叹|何限征人未寄衣
玉田金界夜如年|大地人间事几千|万籁萧萧微不辨|露繁霜重月盈天
落木萧萧苦竹深|茅檐斜日唤双禽|棘丛岂是藏身地|三月春风满上林
柿叶经霜菊在溪|天寒落日见鸡栖|西家有客𥬠新酒|红叶萧萧盖芋畦
枫叶萧萧峡气寒|渔舟多在洑流安|酒醒向月吹芦笛|惊起鸬鹚过别滩
雨声飘断忽南去|云势旋生从北流|料得凉风消息近|萧萧只在柳梢头
港口维舟正落潮|北风吹雨夜萧萧|故乡此去三千里|归梦不知江水遥
萧萧衰鬓点新霜|人静房栊易断肠|等是闭门愁里过|任教风雨坏重阳
西风忽起江枫末|偏喜萧萧弄华发|世间何物最坚牢|惟有古来天上月
木落萧萧秋露浓|乱山无数月明中|十年不到云门寺|买个船儿过浙东
两鬓萧萧不耐秋|兴来今日谒公侯|舞馀燕玉锦缠头|又著红靴踢绣毬
世途得丧见交情|径路萧萧草自青|惟有梁间双燕子|年年依旧访柴扃
去年此日泊瓜州|衰柳萧萧系客舟|白发天涯叹流落|今年对雨古宣州
胥江儿女多浣纱|道傍闻有莫愁家|莫愁荡桨向何处|杨柳萧萧啼暮鸦
青林雨湿烟濛濛|杜鹃含冤号晚风|雨转萧萧声转急|不堪闻在乱离中
搅醉妨眠挟雨声|碧丛宜看不宜听|而今一任萧萧滴|华发鳏翁彻夜醒
风树萧萧雨若筛|间飘黄叶挂蛛丝|虫号亡赖更满耳|况是病夫新起时
荔枝花发雨萧萧|睡起春江又早潮|长忆午门红日上|圣恩宽许紫宸朝
山雨萧萧夜转多|思君别后定如何|帷犀怪底时时动|池上东风生绿波
数竿浓淡复纵横|静对萧萧似有声|若使伶伦知采伐|不妨吹作凤凰鸣
萧萧白发映童颜|尘世千年邂逅间|三十六陂明月夜|许骑仙鹤过缑山
西风朝来脱一叶|萧萧已似湘湖间|突成深墨髀生肉|昼尔于茅安得闲
碧窗数叶雨萧萧|绣佛镫前伴寂寥|我亦静中听得惯|声尘都向耳根消
野水寒烟洗岸沙|萧萧风苇净霜华|无人独立飞来鹭|冷落心情一倍加
锦阳川上女僧家|红树萧萧白日斜|弟子如云人不见|可怜秋老玉莲花
孤筇冒雨出山去|应与道人增笑声|永愧萧萧碧岩下|衲衣清散自经行
萧萧木叶落穷冬|倦客翛然况味同|珍重孤根如铁石|少须明日又东风
了却文书可是痴|幅巾行散任风吹|挥毫飒飒诗惊雨|洒面萧萧雨送诗
琳馆清深小雪残|酿梅天气不多寒|客窗竟日无人到|只有萧萧竹数竿
古木闲岩坐入禅|碧萝飞处一灯悬|萧萧天籁千峰月|梦落秋潭午夜泉
纷纷俗物久堪憎|爱子萧萧眉宇清|莫叹青衫掩事业|白头卿相死无名
谁催千里集瑶台|朔气萧萧映玉杯|销尽岂如随雾转|有时飘坠碧崔嵬
铁马萧萧日色黄|边声杀气满渔阳|谁知一夜旌竿折|摇落中丞柏上霜
萧萧行李向神州|铁锁横江暂息舟|试问终身襦可弃|乘风击楫过章流
白杨新叶嫩萧萧|野寺春归更寂寥|晓殿敲钟僧俗佛|鹘仑柏子满炉烧
翠竹萧萧倚碧梧|一亭聊以赋闲居|浮杯乐饮思潘岳|藻思春江濯锦如
萧萧竹径暝烟浮|散帙鸣琴事事幽|若比潇湘渔父隐|门前只少木兰舟
邗沟一水接长天|清浅偏宜暖板船|榆柳萧萧三十里|北风吹雪冻成烟
衫浥岚光先雨润|树酣江气未秋丹|飞流千尺凭阑外|并作萧萧六月寒
春馀白发日萧萧|无复当年湖海豪|为吏应须长孙子|裁诗要及九牛腰
离亭雨雪暮萧萧|换酒无从得紫貂|他日相寻君有梦|东樵不在即西樵
车声辘辘马萧萧|山色何如换六朝|要识相传风俗在|居人道得语音娇
松风一榻雨萧萧|万里封疆夜寂寥|独坐瑶琴悲世虑|君恩犹恐壮怀消
牙旗风软马萧萧|渭水归来气更豪|想得龙沙西北道|际天秋草黑山高
雨雪萧萧驿堠长|不堪流潦入车箱|抚州城外黄泥路|即是人间小太行
霜碛萧萧落涨痕|西风吹日堕金盆|冯高送目河湟外|万里戎情属柳浑
凉风急雨夜萧萧|便恐江南草木彫|自为丰年喜无寐|不关窗外有芭蕉
斗室萧萧日晏眠|疏狂惟与懒相便|寻常甲子无心记|看到梅花又一年
山径萧萧落木疏|小桥流水限林庐|秋风黄叶少人迹|鸡犬不闻惟读书
□泽佳人翠带长|萧萧独立晚风凉|灵均已矣知心少|深谷颠崖只自芳
紫翠烟消石径斜|半湾茅屋是僧家|禅心不动楚山碧|落尽萧萧松荻花
凉叶萧萧生远风|晓鸦飞度望春宫|越人归去一摇首|肠断马嘶秋水东
汴上相逢一载馀|五云回首送轺车|河梁别意真堪画|行李萧萧几卷书
一雨秋山爽气深|主人坐我秋云阴|披图莫诵秋声赋|玉树萧萧愁客心
中酒空斋醉不眠|萧萧鸣雨暮春天|自怜叶叶芭蕉里|拟是吴山半夜船
二尺诗檠影半明|布衾高卧梦难成|不堪破屋秋风急|乱叶萧萧作雨声
公馀几上诗书乱|事简庭中雁鹜休|乞我新篇洗凡俗|萧萧风雨打窗秋
地吉泉甘庆所钟|直疑遥与惠山通|曲肱烦暑都消尽|如卧萧萧紫竹风
萧萧短发又经春|万事峥嵘属后人|惟有中书不终老|漫凭哦句写天真
山中冰雪惯曾经|百岁长存铁石心|江海萧萧风雨夜|倚窗祇听老龙吟
归期屈指已无多|木叶萧萧笠泽波|只尺三高英爽在|笑侬怀檄又经过
穷秋篱落日萧萧|浅笑临风画亦劳|彻骨清寒香未了|落英犹更入离骚
鹰犬萧萧得隽回|独骑瘦马下崔嵬|南山风雪黄斑出|不见将军纵猎来
客路相逢各断肠|明朝身在瘴云乡|荒原野店无人住|古木萧萧空夕阳
无边风雨夜萧萧|牛女何曾渡鹊桥|别有愁肠眠不得|隔窗欹枕听芭蕉
裴相亭成未退身|空烦舞袖与歌尘|至今亭下萧萧竹|似对秋风怨主人
萧萧落木带江干|剪剪幽花过雨斑|岂意旅游逢九日|共来把酒看三山
古木参天枝欲倾|秋风时发半岩声|厉山拟作故园梦|山雨萧萧梦不成
已过重阳十日期|菊丛初破两三枝|自怜短鬓萧萧白|不似黄花驿里时
萧萧飒飒五更头|滴碎寒声落瓦沟|纵是客怀宽似海|也应难著许多愁
尘土装怀不可论|伤心夏凊与冬温|西风南涧萧萧竹|犹有范翁时到门
聒聒鸣鸠唤雨来|萧萧寒响滴空阶|不知逐客伤春恨|多少残英点翠苔
马蹄傍古城|道上雨初晴|石濑千年滴|墓前流水声
栖云佛堂顶|流水僧寮下|为恋清梵音|跳珠不成写
晓日立彤墀|光辉玉仗齐|朝回长散诞|流水绿杨堤
秋风江上来|吹转东流水|停桡有所思|月白长千里
空斋寂无人|丝桐奏流水|飞絮落寒潭|静逐浮云起
锢泉欲奚为|铸金亦徒尔|人生陌上云|伯业东流水
青山不解语|流水岂知音|仰面发长啸|苍苍对此心
临渠爱流水|试砚涉还歇|起看碎米花|疑残去年雪
流水家家入|修篁处处同|城南履道宅|白傅有遗风
结茅深林下|开户流水边|晓听松风坐|夜枕云涛眠
野径行人绝|陂田流水多|谁家小凫雁|争浴雨中波
何处一桥横|曲径生苔藓|桥上白云间|桥下流水远
江亭小于艇|松子落满顶|尽日无人来|流水抱虚影
流水萦林外|回波绕槛前|天光与云影|不得直相连
芳意满幽亭|石池流水活|沙头群鸥来|槛外双峰落
秋早绣裳寒|霜清宫树丹|不教寄流水|题与小娃看
予本潇湘客|不作潇湘游|援琴奏流水|寂寂帝妃愁
渔家临水住|春尽无花开|年年谢流水|流得好花来
幽花悬石壁|流水泻云根|停车试相问|只恐是桃源
流水惊前事|清风似昔时|重吟金谷咏|如见岘山碑
修竹荫南涧|翛翛净于洗|独往坐清阴|弹琴对流水
清风去无尘|白云来无心|一笑玉溪上|落花流水深
三月春无味|杨花惹晓风|莫行流水岸|片片是残红
流水花间过|长松石上生|烟霞开古色|风雨送秋声
艮不获其身|人无监流水|畎亩义惓惓|时止非吾止
樽酒津亭别|还城何所投|无情是流水|断送到南州
闻上巴江峡|黄牛峡最迟|君听流水意|何似陇头悲
客思闲流水|禅房静碧山|草玄如许借|乘月扫松关
岩壑恣登临|莹目复怡心|风篁类长笛|流水当鸣琴
溪边坐流水|水流心共闲|不知山月上|松影落衣斑
流水云中响|青山树杪多|客行山水外|落日听吴歌
遥山乱云树|流水净溪沙|日暮行人绝|危桥一径斜
沟洫空流水|关山几战尘|研和百里邑|无复有人民
占香名梵苑|住托净心根|家住鱼千里|断桥流水村
空山寂无声|花开流水清|席地无限兴|煮茗有馀情
山郭灯火稀|峡天星汉少|年光东流水|生计南枝鸟
女伴歌采莲|清声度流水|无意惊鸳鸯|鸳鸯自飞起
流水石边出|远山云外青|秋风落叶晚|人在翠筠亭
高人不惜地|自种无边春|莫随流水去|恐污世间尘
东庄在东城|宛似江村里|翠竹护茆檐|柴门映流水
浮云归岫日|流水下山时|出处岂无意|世人难得知
太山拔不动|流水激不回|万古青天在|此心安可摧
溪源何处发|流水下瑶天|未到庐山下|先观瀑布泉
苍苍晚树阴|弄舟晴未巳|日落江上山|浮云澹流水
山根插流水|溪影亦嵯峨|不是秋风早|谁教一叶过
向月援鸣琴|悠然憩山趾|古调今不谐|含情付流水
白云桥之上|流水桥之下|策蹇不肯前|苍龙峡中挂
只道溪源尽|遥闻钟磬音|却寻流水去|行尽白云深
前时双鸳鸯|失雌鸣不已|今更作双来|还悲旧流水
流水随弦滑|清风入指寒|坐中有狂客|莫近绣帘弹
寒日照流水|晚风吹古树|遥听暮钟声|依依度江去
流水溪头路|迢迢是去津|毋将洞中事|说与世间人
许厕高斋唱|涓泉定不如|可怜谯记室|流水满禅居
十里□山路|茅檐五七家|机舂人不见|流水自翻车
悠悠涧边人|溅溅涧中水|水流无返时|人生流水耳
滉漾复潆渟|分明见底清|涂山一夜雨|流水惠州城
流水音长在|青霞意不传|独悲形解后|谁听广陵弦
苍帻滃沈雾|白氎垂虚泉|归帆信流水|万襟同澹然
荡荡发航船|千里复万里|愿持金剪刀|去剪西流水
绿瘦摇风柳|红酣带雨花|小桥流水外|茅屋两三家
上有东流水|下有好山林|主人居此宅|可以斗量金
主人杨子云|草阁搜奇字|清晖照寂寥|流水澹无事
草阁抱明月|碧砌散流水|门掩鹿不来|风吹落松子
弦上万古意|樽中千日醇|清心向流水|醉貌发阳春
流水难穷目|斜阳易断肠|谁同砑光帽|一曲舞山香
杏花一孤村|流水数间屋|夕阳不见人|牯牛麦中宿
月色与天香|相将浥露凉|弦中有流水|幽韵入清商
流水阊门外|秋风吹柳条|从来送客处|今日自魂销
坐石看流水|晚来忘却归|鸳鸯见人影|惊起一双飞
寂历众山响|泉声如有闻|茅亭枕流水|诵我冰雪文
春舸溯晴川|游衿忽怅然|落花催落景|流水送流年
泛泛东流水|飞飞北上尘|归骖将别棹|俱是倦游人
把酒莫辞霎|休教尊酒空|光阴不复得|流水只流东
修修青琅玕|霜雪不可折|肯随流水去|赖有岁寒节
朔风振林壑|楼殿虚无间|半夜云开月|流水满空山
浮萍逐流水|水去萍著泥|尔自失所依|出处安得齐
倒景射长林|翠色染树下|流水浅复清|幽人坐如画
西底空流水|东垣但聚云|最伤梅岭望|花雪正纷纷
将军空血战|中丞深闭门|桐乡城北路|流水没孤屯
岭上双流水|犹知会合时|行人过于此|那得不相思
花落空萦恨|莺啼更助哀|芳魂似流水|一去不重回
辞少不尽意|辞多还尽纸|纸尽意无穷|相思似流水
君心若流水|妾心如落花|风波千万里|相逐遍天涯
茅屋枕流水|孤山隐士家|故人今在否|应出探梅花
雨阑流水急|风定落花迟|一老临溪钓|双童画地棋
流水赴长壑|山深莫穷源|因之起遐想|相对忽忘言
风篁萦磴道|夏木昼阴阴|一鸟不鸣处|山高流水深
半逻莺满树|新年人独还|落花逐流水|共到茱萸湾
古木昼阴阴|山高流水深|翠苔磐石上|谁识坐来心
才经赏月时|又度菊花期|岁月东流水|人生远别离
流水照朱栏|浮萍乱明鉴|谁见槛上人|无言观物泛
夜来窗户凉|一枕听秋雨|晓起绝飞埃|门前有流水
见月时一吟|夜凉天称心|回头望东川|流水无古今
曲桥通处有垂杨|南堰风微黍稻香|秋雨黑甜呼未起|枕边流水听沧浪
伤春雨泪湿鲛绡|别雁离鸿去影遥|流水落花多少恨|日斜无语立红桥
头上琼冈出旧青|马边流水涨寒汀|若为留得晶莹住|突兀长看素锦屏
杨花如雪舞晴空|飘泊随风恰似侬|愿化浮萍逐流水|与君千里或相逢
簿书旁午无虚日|应接劳忉没了期|流水湾湾云片片|谁知到处露天倪
小雪已晴芦叶暗|长波乍急鹤声嘶|孤舟一夜宿流水|眼看山头月落溪
松树何知过百年|树根流水亦清涟|莫嫌寂寞无人到|多有人来正不然
流水无情泾渭分|沧浪一曲却堪闻|谁家织就天孙锦|故向溪边濯五云
别我芝岩旧主情|松堂月冷露华清|古桐高佩知何处|会听百滩流水声
谷中仅仅一庵住|坛上累累白石陈|杖随流水过邻舍|席与长松分主宾
满山松桧倚空长|流水漂花绕涧香|盟会有基人到少|但闻啼鸟送斜阳
流水飞霞旧日恩|梨花寒月闭重门|清明陌上香车路|认得萧郎不敢言
一溪流水绕山隈|岸草青青长旧荄|鸥鸟不知人事异|自随钓艇去还回
四顾寥寥不自欺|白云流水自东西|同途同辙人无数|尽逐衔花百鸟迷
江涛滚滚沸天风|一障回澜砥柱雄|东去六朝流水尽|威灵惟见武安宫
连朝溪雨溢荷塘|流水倾银万叶香|不是风吹乱花侧|那知处处著鸳鸯
落花流水认天台|半醉闲吟独自来|惆怅仙翁何处去|满庭红杏碧桃开
南台北台浮黛鬟|宋朝陵墓遍荒山|玉鱼金碗谁曾见|梅花流水空潺潺
断桥流水两无期|残日轻云处处疑|乞与行人自沽酒|满旗风雨豆花篱
小溪流水自悠悠|策杖南林入早秋|随地人生俱可乐|浮云富贵复何求
杨子江头秋意深|金山下蛰雨云阴|可怜赴海东流水|不及归人万里心
昨向居庸剑戟过|今朝流水是洋河|无数黄旗呵过客|有时青草站鸣驼
万片绿荷流水西|乱风飘雨湿人衣|前村竹树田家密|时见軥辀屋后飞
箫鼓喧喧兴欲浮|夺标浪底美龙头|闲观流水心无竞|叹世翻思莲叶舟
思君几日不相见|特向城南问隐居|巢鹤不惊流水静|一炉香炷数编书
孤云欲作人间雨|流水空传物外声|老柏倚岩高转瘦|寒花著雨坠还生
绿树江南啼子规|落花流水洗胭脂|无情风雨朝朝恶|误却归来海燕迟
山烟山雨白氤氲|梅蕊梅花湿不分|浑似高楼吹笛罢|半随流水半为云
多少风花滥此亭|白云流水正泠泠|大观肯把蓬莱意|打作西山一片青
一鞭行色黄榆路|望断遥天垂地处|呜呜流水如有情|泻我离愁向东去
流水涓涓月一规|月中人在水心时|乾坤好景元无数|吃用今宵些子儿
远山凝翠横溪上|流水浮花出石根|时有渔舟来复去|等闲莫认作桃源
流水洞门三数里|落花松径几千年|山南蜀国新开路|洞下秦人旧种田
愁来无酒话无人|明月楼中万里身|说与长江流水去|汝今穿海入吾闽
流水萦回一道斜|隔林鸡犬两三家|雪深药坞迷行径|潮落村船阁浅沙
初著离骚去国年|独醒怀抱转凄然|汨罗不作西流水|终古愁云在楚天
鼓罢瑶琴策杖还|空山流水听潺潺|夕阳林外风尘起|输与先生不出山
世味著人浓似酒|交情向我薄于罗|古今混混东流水|听取踏歌蓝采和
记得钱塘折柳枝|画桥流水暮春时|苏家小女多才思|一曲翻从笛里吹
闪闪归鸦过别林|斜阳流水意沈沈|数声樵笛人何处|一路寒山晚翠深
一联佳句题流水|十载幽思满素怀|今日却成鸾凤友|方知红叶是良媒
苍松黄菊才三亩|流水柴门自一家|却悔平生都失计|坐听官鼓踏霜华
高山流水意无穷|三尺空弦膝上桐|默默此时谁会得|坐凭江阁看飞鸿
流水门前谁问津|碧桃开落不知春|儿童莫漫惊鸡犬|恐有人疑是避秦
孤月照烟风满汀|碧溪流水声泠泠|玉龙夜半睡清浅|啼杀翠禽呼不醒
春风盎盎杯中酒|流水潺潺膝上琴|个里有人真得趣|槐安一梦莫关心
高名已与白日连|遗迹犹闻故老传|吊古每来荒庙下|落花流水总依然
诗思禅心共竹闲|任他流水向人间|手持如意高窗里|斜日沿江千万山
石根岩畔与山阴|瘦马羸僮到处寻|流水溪桥沙路远|何愁云密更林深
洞中流水云门乐|崖上寒莎伏帝裳|觌面突高三百尺|拟将金薤托琳琅
亭前流水醒客耳|亭上白云开客颜|老僧有意厚来往|四面更令看好山
春风十二燕瑶台|曾与群仙一见来|别后空山流水里|不知几度碧桃开
僧懒开门见客迟|空林流水日斜时|欲留诗句知曾过|我后来看竟是谁
孤松如盖碧萋萋|流水还馀未冻溪|穷到生台无半粒|饥乌带雪向人啼
千里飞帆落照前|黄坌山市草连天|孤舟不向东流水|偏逐西风入楚烟
毵毵榆柳带烟萝|落日荒原狐兔多|断港已无流水过|行人犹说古黄河
遥传辇度万年山|漫倚东风想佩环|细数落花无限恨|心随流水到人间
流水高山总有情|君家夙擅刺桐声|凭挥一曲离鸾操|奏入南薰答圣明
白云流水古城西|雷雨琴心夜不迷|坐到四更天气好|一溪明月柳条齐
遥山尚拥云鬟翠|流水空闻玉佩声|千古人传浣纱地|王轩何事得逢迎
说著神仙岂偶然|神仙名不是虚传|岩洞石洞今还在|流水落花经几年
信马城东一径斜|柴门流水野人家|吟鞭遥指归来晚|落日风吹鼓子花
东君回驭欲何之|把酒江头话别离|流水泛红留不住|尽教沈醉不须思
柴门流水钓矶闲|梦绕天涯鬓已斑|酒债诗逋还未了|又随人去看青山
中兴盛事记磨崖|上有千年苔藓花|世变几经流水去|山边犹有漫郎家
雨晴春暖百花香|戏蝶游蜂各自忙|也拟东郊踏青去|门前流水又斜阳
野泉烟火白云间|坐饮香茶爱此山|岩下维舟不忍去|青溪流水暮潺潺
玉泉流水入官河|公子园林爱客过|罗袜凌波骄不得|芙蓉偏在露寒多
流水高山老伯牙|孤桐谁许碧笼纱|枕痕春色天长午|坐对蔷薇一树花
明朝真是送人行|从此关山隔故情|道义不磨双鲤在|蜀江流水贯吴城
耐辱幽人不愿名|一丘一壑遂高情|门前流水无冬夏|想见先生到骨清
回环流水漾晴波|一叶扁舟逸兴多|寄语游人恣观览|丰年相与乐中和
路穿岩窦折羊肠|处处亭台御墨香|流水不随人事去|尚馀丝竹旧宫商
峭壁苍崖挂绿萝|柴门流水落花多|白云隔断人间路|不放红尘一点过
何处澄波泻客愁|射陂流水趁邗沟|天连牛斗同分野|地转东南共一州
意在天台住过春|雪崖流水断桥分|今因送子入青嶂|老梦荒荒落冷云
汉东诸国随为大|兄出何妨应有缘|想见梁家庵畔景|白云流水旧风烟
平原十日未从容|流水千重意万重|欲对乡人夸共载|仙舟自有郭林宗
斜斜疏柳照清漪|藉藉残红自满蹊|刺眼藤稍牵不断|欲寻流水路还迷
紫陌啼莺穿弱柳|玉河流水带残冰|飞花尽逐游人散|衣马轻肥自五陵
石淙急泻响奔雷|溅沫跳珠雪涌堆|正苦荒山劳降陟|且随流水共萦回
一泓寒碧浸青天|夜静天虚月在泉|洗耳莫听人世事|自弹流水和潺湲
壁立崔嵬不计寻|千峰罗列献奇深|等闲伫立遥观遍|流水高山万古心
流水颓阳不暂停|东流西落两无情|不是世间人自老|古来华发此中生
山上清风山下尘|碧沙流水浅如春|不知松外谁敲月|惊动南华梦里人
分明流水与高山|清响泠泠入指寒|彷佛九皋明月夜|声声鹤唳海天宽
流水高山得趣时|好音政不要人知|绝弦此意谁能会|未必尽因钟子期
昔年曾借萧斋住|流水桃华尽日闲|读罢黄庭更何事|石台散发看青山
曲池流水细鳞鳞|高会传觞似洛滨|红粉翠蛾应不要|画船来往胜于人
晋代相传直至今|子期曾听伯牙琴|高山流水依然在|寂寞荒台蔓草侵
春迷花雾与波光|杨柳拂堤月引航|流水声中公事了|一瓯新茗一炉香
清虚亭上晚凭栏|正我扁舟堕险艰|举酒纵君能酬我|未闻流水有西还
鸡鸣山下凝双眼|不见鸡鸣空断桥|寂寂葩园谁稷黍|伫随流水恨前朝
溪上映人杨柳黄|满溪流水碧泱泱|凭君莫向溪南望|春草春风能断肠
灵井曾烦翁记文|至今流水对荒坟|孤儿自扫松间祭|人隔九泉闻不闻
日晚仙舟出远林|南风时共解烦襟|行人要识蒙恩泽|得与新河流水深
白河流水日汤汤|直到天津接海洋|我欲乘舟从此去|明朝便拟到家乡
山公每醉习家池|倒著接䍠马上骑|花月故留归未得|高山流水自应知
夜夜秋风帐外惊|黄河东去带悲声|无情只有西流水|下陇何因诉不平
上方下方雪中路|白云流水如闲步|数峰行尽犹未归|寂寞经声竹阴暮
青山几里入烟霞|杖履寻春未觉赊|流水小桥村路晚|隔林应有野人家
几宵烟月锁楼台|欲寄侯门荐下才|满面尘埃人不识|谩随流水出山来
高山流水兴无穷|杖策携琴踏软红|莫怨子期呼不起|请君一曲奏南风
乱云堆里结茅庐|已共红尘迹渐疏|莫问野人生计事|窗前流水枕前书
整书拂几当闲嬉|时取曾孙竹马骑|故故小劳君会否|户枢流水即吾师
板桥流水石矶平|几度经行酒半醒|试问隔堤杨柳树|为谁摇落为谁青
旧伴同游尽却回|云中独宿守花开|自是去人身渐老|暮山流水任东来
玉河流水暮潺潺|行李西风出乱山|一路相思秋色里|孤云何处秣陵关
殿角风摇柳带长|御沟流水落花香|雨来双燕归应早|先上珠帘十二行
春风流水出岩扉|载酒轻舟飏彩旗|把得玉杯还自笑|老翁真令似童儿
洞府烟霞锦绣丛|车如流水马如龙|东风烂熳花时节|也有人行九里松
尽日门前流水声|细雨白沙浑欲平|可惜溪南千万树|秋风落尽不知名
西桥西岸柳成丝|春去春来岁岁同|偶被东风吹落絮|又随流水过桥东
终日匆匆意似猿|高斋一宿制惊奔|白云枕上醒魔力|流水窗中浸梦魂
浮云流水易西东|回首梁园似梦中|一别十年今又别|酒尊能得几回同
句满山林写不成|怕缘流水误虚名|夕阳满树牛羊下|只看玲珑血色明
尊酒为欢偶共斟|江清地迥夜沈沈|感君流水高山意|畅我光风霁月心
江上春云似舞衣|乱流残照弄晴辉|浮云自爱无拘刺|流水年华去不归
八月霜飞柳半黄|蓬根吹断雁南翔|陇头流水关山月|泣上龙堆望故乡
一径绿阴清杳杳|双溪流水碧迢迢|如何画得溪中景|花映青山柳映桥
山前流水接牂牁|峡口无风也自波|闲上庆云高处望|江河日下更如何
帝遣山人远入戎|半年情绪客程中|陇头流水今朝别|人自西行水自东
流水多情去复来|绕篱穿槛到琴台|先生昨夜垂竿去|万朵莲花掌上开
山亭流水雨初歇|杨柳桥头花正飞|直待清阴成子日|与君携酒送春归
金乌飞上玉阑干|黑漆昆仑背面看|毕竟者些传不得|落花流水太无端
山头古寺多陈迹|故国空馀气象雄|霸业已随流水去|阖闾坟草又西风
青山欲转绿溪回|古木春云掩复开|不识桃源在何处|但看流水落花来
从来明月不须期|流水因风珠玉随|万叶秋都客梦里|平江何日不相思
避秦休问入桃源|避世何须金马门|欲访草堂何处是|石桥流水百花村
落尽红芳见绿阴|小桥流水雨馀深|市楼横笛谁家子|吹得残阳下远岑
梦里鸦声扑晓阳|枕边流水夜浪浪|丝竿一点严滩月|家学渔樵不断香
推窗已喜疏星烂|隔竹犹贪缺月明|素达行云流水趣|琴书又作小春行
眼见云林百虑消|人间静处即云霄|时时醉卧听流水|低拂垂杨欠小桥
无客门阑尽日扃|两行乔木拥寒厅|吏胥借问官何在|流水声中看竹行
裁缝大练成春服|慈俭由来性所钟|肯使外家矜侈靡|车如流水马如龙
家住林塘第几湾|门前流水屋头山|更无车马来喧扰|只有渔樵伴往还
都人士女各纷华|列肆飞楼事事嘉|政恐皇都无此致|万家流水一城花
从前闻说真仙景|今日追游始有因|满眼山川流水在|古来灵迹必通神
小阁开帘望远岑|暖风晴日啭幽禽|胥江流水清无底|较比春愁一样深
砚庄流水绕柴门|泼剌游鱼墨可吞|纵有红尘飞不到|依然何胤一家村
石头据险昔人城|断壑连山接杳冥|豪杰尽随流水去|年年江上草青青
深池流水出山长|公馆高槐荫女墙|题壁自惭非作者|端居谁信发天光
相国祠前下马行|望中真是黑松林|林边一曲长流水|照见孤臣万里心
闲囊绿绮访同心|石磴崎岖积翠深|只在前峰追不见|高山流水送希音
偶寻流水上崔嵬|五老苍颜一笑开|若见谪仙烦寄语|匡山头白早归来
偶沿流水出孤村|遥见人家欲断魂|屋上野狐嘷不去|土垣插棘半无门
白云悠悠祇在山|流水下山不复还|兴来扫石坐终日|花落花开人自闲
蓝川流水杏花初|城市心尘肯到无|箬笠蓑衣烟雨去|老翁依旧一狂奴
激湍流水绕房栊|古木长含万里风|问字曾称老宾客|浊醪今日忆杨雄
一曲拘幽心已悲|高山流水尚相随|年来弦断桐俱爨|十指空留向子期
丈室灯寒夜未眠|竹间流水听涓涓|试看石耳峰头月|何似云居天上圆
荠花繁处蝶争飞|忽忆前年三月时|流水流杯人共醉|晚来疏雨又新诗
三尺青桐七轸丝|匣中流水有遐思|鸣琴单父今知己|不用黄金铸子期
徽金轸玉七弦存|流水音中政事分|直自武城曾听后|至今方始得重闻
淮河流水尽芦苇|明府冰清貌苦羸|却说故人禅灶冷|为烹一尺鳜鱼肥
长松落落胜天台|佛殿经窗半岭开|郭里钟声山里去|上方流水下方来
流水阊门画舸横|姑苏台上暮云平|五年一觉吴宫梦|珍重归鸿肯寄声
翡翠烟迷叶底寒|琼瑶雪积树头乾|小桥流水人何在|犹照孤山月一团
两代豪华尽可哀|中丞楼榭故侯台|多情惟有东流水|依旧声从树杪来
眷眷先茔是夙心|肩舆又事远追寻|行云流水良随遇|步月看星此竹林
山椒夐绝无人到|流水泠泠漱古苔|八十山翁不扶杖|一月骑驴来一回
洛阳风俗事栽花|流水园林眇一涯|移得旧根春不老|错疑蜂蝶过邻家
工致清新说钮家|能翻名画不争差|就中一幅临元宰|流水疏村数点鸦
先生德业万人雄|寻尺犹收爨下桐|乞与朱弦弄流水|坐听岩壑起松风
都梁流水下三湘|路出荆南万里长|汉日汲生称使者|好裁封事答君王
断桥苍壁倚溪斜|赤叶枫林噪晚鸦|可怕岭云埋径路|会寻流水到君家
仙家高馆隔红尘|流水联阶竹树新|学士重来今白发|冯阑空忆种花人
溅溅流水抱村斜|半入蔬畦半沤麻|故里溪山足风物|慎毋重踏一堤沙
笔下云霞落彩笺|诸君清思尽佳篇|谁人读得郊居字|流水汤汤正满弦
一溪流水绕烟霞|路入青松第几家|胡蝶傍人飞不去|隔墙开尽碧桃花
榴簇殷红竹迸青|风惊檐玉一时鸣|晚来幽趣无人解|流水声中看月行
不须更著前村里|且傍衡门看流水|无人涂路横古今|吹尽梅花又梅子
穿云透石落潺潺|恋浦馀波尚绕山|只怪岚光迷向背|不知流水正回环
玉楼珠箔晚天凉|秋色依稀满建章|金井梧桐霜叶尽|自随流水出宫墙
山石支桥险似梯|下窥流水净无泥|水边多少垂杨树|著个黄鹂来上啼
倚槛春愁玉树飘|空江铁锁野烟销|兴怀何限兰亭感|流水青山送六朝
山径盘纡露石根|一溪流水两山云|斋馀缓步青松下|输与萧闲老惠勤
朱陵我居青玉坛|五岳虽雄无此山|钟期老仙还未还|高山流水我须弹
红尘不到三山远|家住蓬壶镜里天|隔浦落花双屐雨|过门流水一溪烟
年随流水去伤神|催入风光一度新|何事蛾眉颦不展|玉颜无伴怕逢春
石桥流水碧生凉|潭树垂阴百尺长|一片晚霞生谷口|羽衣如在赤城梁
严濑扁舟话举林|诗情遥向故人深|一杯宾馆论文酒|细写高山流水心
一坞春风北苑芽|满川流水武陵花|溪东旧观仙人宅|城内高楼刺史家
细路小桥人独往|落花流水燕飞忙|松阴匝地沾衣湿|空翠满身风露香
历尽崎岖上碧岑|高山流水似鸣琴|何须水乐寻幽洞|自有岩前太古音
雨中新水涨平沙|芳草连天鸟道斜|隔水松门人不闭|断桥流水紫藤花
寄来尺素有谁知|双泪龙钟重妾思|千载高山流水调|祇应生死尽交期
秋后风光雨后山|满城流水碧潺潺|烟云好处无多子|及取昏鸦未到间
山下东风小雨催|断桥流水路盘回|柳阴拂地春衣湿|人自涌金门外来
到处云林访洞天|空囊宁办买山钱|千畦并注溪流水|都是人家负郭田
千尺长松山馆清|小桥流水净无声|落花啼鸟春风后|野服乌巾独自行
白云深处是吾家|山市归来日影斜|独立前村聊送目|孤村流水闹寒鸦
琴中流水澜翻落|画里秋山杂沓开|更欲移床傍修竹|卧看饥鹤啄莓苔
涧碧山红锦步障|晚菘早韭五侯鲭|莫道乱来无乐事|床头流水作琴听
冷落无声渐入怀|不知身已被云埋|分明初爱听流水|此意全非听水佳
世事浑如流水过|百年生业寄耕渔|兴来独咏羲皇曲|愧似相如赋子虚
荆门日午唤人开|步出林亭石满苔|昨夜山中风雨恶|一溪流水泛花来
山半云生石作根|古墙薜荔自为村|儿童处处皆开塾|流水家家总到门
忆过沙溪访隐君|静安堂上倒芳樽|转头流水六十载|今日燕山遇乃孙
圆荷帖帖野池平|时有龟鱼傍岸行|春事寂寥初暑动|坐听流水竹间声
路随马足难知数|山叠鱼鳞不记名|隔岸青帘人不渡|一溪流水暮潮生
五曲萦纡清浅流|仙源流水不容舟|人家门巷成墟市|阳泽桑麻荫墓丘
涧户沈沈锁翠烟|落花流水自年年|种桃道士多风致|疑是天台采药仙
石室香凝万虑空|制成新操付丝桐|寻常莫叹知音少|流水高山百世风
记得溪山两袂分|一溪流水落花春|青骢马上休回首|只见云山不见人
狂走断贻猿鹤笑|醉吟忽感岁时迁|野桥流水湘湖路|欲撷莼丝饭午前
多病苏来体自轻|吟边又喜气和平|行云流水曾闻命|何用君平卜此生
幔亭峰下寒云外|流水飞花送小舠|夜宿山房清不寐|紫箫吹彻月华高
一溪流水玉涓涓|溪上修篁接莫烟|谁倩能诗文与可|笔端移得小江天
柴门空掩树阴阴|积雨荒苔路更深|自是尘中那久往|白云流水更关心
烟林六月早凉生|夹道青山画不成|流水亦知人送客|潺湲学作断肠声
家住夕阳江上村|一湾流水护柴门|种来松树高于屋|借与春禽养子孙
万叠秾阴衬落花|一江流水篆纹斜|娘生面目无遮护|见得分明始到家
流水高山空自音|子期伤碎伯牙心|天华回首西樵外|隔断寒江万顷深
天畔晴峰敛醉霞|隔溪流水似僧家|蒲团不入游仙梦|独绕山城树树花
月外征鸿自北飞|溪边流水亦东归|相思欲往还多畏|自笑浮生事事非
暮云草树更长林|宇净山空月色深|别意不须问流水|且倾三百万重心
大隐屏前风月闲|何人手种万琅玕|深深五曲东流水|合作千年洙泗看
日日都门送别离|道傍杨柳已无枝|西飞白日东流水|不放行人住少时
溪上芙蓉映醉颜|悲秋宋玉鬓毛斑|无情最恨东流水|暗逐芳年去不还
萧洒园林屋数间|小桥流水玉弯环|百年生计经营就|应助而兄早养闲
拄杖穿林出每迟|板桥凝望去何之|柴门流水花间月|正是云溪春暮时
腊月四日仡归装|舴艇衡寒到石塘|忽见溪边旧环堵|恨随流水绕春长
流水柴门万竹秋|玉人还似晋风流|瑶琴一曲潇湘雨|隔浦渔翁正倚舟
齐云楼上大飞沙|楚国祠前箭似麻|事业总随流水去|空馀人唱石榴花
行人共识孝廉家|流水当门略彴斜|日日高堂称寿罢|倚栏闲看紫荆花
千株万株山杏开|无奈开时骤雨来|半委泥沙半流水|山灵亦自为花哀
兰枻花樽桃叶津|秦时流水晋时人|杯前明月今归我|柳下清歌别有春
常秉清忠报大廷|年华流水忽心惊|知公未恋沧洲曲|相对金螺看晚晴
流水高山待赏音|人生腾踏岂无心|他时先步岩廊上|莫遣门庭海样深
花发江城二月天|木兰流水赤桥前|扁舟载得青箱去|扬子亭中日草玄
闻道幽深石涧寺|不逢流水亦难知|莫道山僧无伴侣|猕猴长在古松枝
流水萦纡远接天|一支分入寺门前|且教听讲苍龙蛰|菩萨来乘大愿船
玉钗风断扇云深|砌冷帘空月易沉|流水落花无处问|一年春事一年心
旅馆城西路转深|春风珍重细相寻|疏狂远客无名姓|流水桥边绿树阴
依稀林影弄晨光|满袖东风野兴长|沙岸雪消春涧暖|一湾流水落梅香
一饱悬天不待求|几人乾白少年头|君看滚滚东流水|到海成渊始懒流
雨过山村六月凉|田田流水稻花香|松边一石平如榻|坐听风蝉送夕阳
流水泠泠浸稻田|岩耕应费买山钱|风梢雨盖摩霄汉|个里高人即地仙
石窦云封隐者家|一溪流水绕门斜|满山落叶无行路|树上寒猿剥藓花
片片新花发故梢|陇头流水一间茅|寿阳宫里如相觅|为道于今共石巢
墨沼移春春不知|却将玄色换仙姿|小桥流水孤山路|呼鹤归来月上迟
永夜沉沉古渡头|闲云流水一时休|晓钟忽报舟人起|昨日溪山又在眸
边州独夜正思乡|君又弹琴在客堂|髣髴不离灯影外|似闻流水到潇湘
网得鲈鱼上钓舟|𥬠来浊酒满瓷瓯|晚凉倚杖观流水|更有新诗乐倡酬
五柳先生只寓言|人间那得有桃源|武陵今日山如旧|流水飞花更几村
镜湖流水漾清波|狂客归舟逸兴多|山阴道士如相见|应写黄庭换白鹅
百顷澄潭细吐云|碧沙流水不生尘|若为唤起龙行雨|散作千岩万壑春
光阴不肯略从容|九十日春还又空|多少落花无著莫|半随流水半随风
松林行尽又梅林|流水闲云无住心|从此西盘千万岭|逢人莫问几多深
暮筵芳酒溢华卮|记得临分共论诗|流水韶光二十载|相思秋鬓各成丝
五陵车马日翩翩|上客空劳玳瑁筵|欲觅阮家青眼去|只烦流水两三弦
步月河梁喜及秋|相看月色照东流|无情最是城头月|流水何心管别愁
贾谊投文吊屈平|瑶琴能写此时情|秋风一奏沈湘曲|流水千年作恨声
偶随流水下人间|又睹归云忆旧山|最爱夜来投宿处|驿楼风定一镫闲
落日孤村石径斜|挨云深入野人家|小溪流水春风暖|恐有枝头半吐花
一别桃源迷故津|花随流水几回春|烟尘岂料逢今日|翰墨犹期似昔人
晴即飞尘雨即泥|乍教泥滑得行迟|贪看花处篮舆舞|静得句时流水知
冉冉山云低度墙|涓涓流水响长廊|不缘抱病关鬲冷|早赋式微缘底忙
风飘落叶侵流水|水上名花独拒霜|谁识寸心终自见|偏于霜后压群芳
小桃弄色仍千本|流水飘香又一年|何必人如花灼灼|但教情似水涓涓
强吞弱委此封疆|流水寒鸦几夕阳|两岸荒烟时盼望|眼中应有禦儿乡
碑折松枯山火烧|夜台从闭不曾朝|那将逝者比流水|流水东流逢上潮
极目长天宿雨收|客窗春兴转悠悠|满庭花草同人意|流水行云任去留
魏三句里数声橹|秦七词中万点鸦|好在团团明月底|一弯流水几人家
一世营营死是休|生前无事定无由|不知山下东流水|何事长须日夜流
天台二月风景新|石桥流水起龙鳞|美人相约看花去|云暖洞房仙帐春
古梅千树半开残|流水空山雪正寒|花下有人恒闭户|一生清操到袁安
闲花历历鸟关关|盘过斜溪更入山|身到孤峰心亦住|却嫌流水出人间
落日骊歌酒一觞|大河明月引归航|离情恰似东流水|一路随君到故乡
五色云烟覆帝城|御沟流水接金明|晓来珂伞沙堤闹|万岁声中贺太平
赤江春雨不曾收|流水涓涓度客愁|恨杀小舟无觅处|顿令飞梦碧江头
石门抱被云湿衣|流水聒耳无是非|海潮夜语梅花戌|起看扶桑朝日辉
天台不折一枝归|晴日明窗有所思|流水乱山迷去路|案图无语立多时
偶随流水到僧家|身世浑如焦谷芽|午梦不知缘底破|篆烟烧遍一盘花
自曳长裾两鬓斑|久忘流水与高山|而今重理弦中操|天赐残年半日闲
汉江漾漾如苔绿|江上杨花点客衣|流水不随人事改|远帆长带夕阳归
客心日日是尘埃|寄语家山好在哉|流水松风无梦寐|谁能特地抱琴来
溪藤即是无弦琴|能写高山与流水|可堪岐路黯销魂|更奏清猿三峡里
颇疑流水动朝馡|错认荷风上晓衣|愿借微风风不已|便随芳气达罗帏
亦欲便随流水出|重惟我法付王臣|回看坐睡横眠处|折脚铛儿解笑人
一丝急急一丝迟|触物苍茫若有思|流水高山新作操|十年留待伯牙知
潞河流水碧湾环|此日何期照病颜|举目家园疑可见|依稀尚有百重山
闲中不省岁月改|但见四山青又黄|指客却随流水去|笑渠世路未全忘
松林日落碧云开|野老溪头坐石苔|隔岸好山招不到|一篙流水待谁来
官闸冰消绿漫堤|落花流水五门西|黄鹂不管春深浅|飞入南城树上啼
冬日雷鸣雨又多|田间流水最奔波|民无稻食甚闲事|迟纳苗时将奈何
石桥流水带人家|紫殿春阴阁岸沙|啼鸟数声山雨歇|门前落尽白桐花
此是昔年征战处|曾经永日绝人行|千家寂寂对流水|唯有汀洲春草生
露叶风梢接水乡|几回相对忆潇湘|寒云流水斜阳暮|一曲清歌断客肠
武夷结草二年馀|花笑莺啼春一壶|流水下山人出洞|岩前空有炼丹炉
地阔天宽人一般|琴心会得语言难|高山流水知音少|月白风清时自弹
浮桥流水雪潺潺|客子来游二月阑|蓓蕾巳青酸满树|梅花只就画中看
老去谁堪远别离|断云流水死生期|伤心欲解延陵剑|絓向空林若个枝
千载朱弦无此悲|欲弹孤绝鬼神疑|故人舍我闭黄壤|流水高山心自知
兰叶微红玉露秋|碧山流水思悠悠|美人何处空摇佩|见画相思几度愁
流水涓涓落砌莎|竹窗残月冷无多|傍人不念思乡苦|独奏南楼一曲歌
猿惊鹤怨不知处|虎据龙蟠空见山|芳草路随流水远|老僧心共白云闲
一溪流水漾残春|上有高楼碧瓦新|溪路昼阴元不雨|却愁空翠染衣巾
白云来去自闲闲|锁勒千山与万山|仙客已归霄汉去|虚堂流水漫潺潺
碧沙流水漾清溪|溪口时闻谷鸟啼|两岸好山明镜里|扁舟如在越东西
杖藜访友趁萧闲|采药山深待未还|流水石桥松影合|溪童指点乱云间
标的强宗两鬓华|不令身后到牛车|武陵溪上人何在|流水声中看落花
军山流水绕旴城|曾记维舟听晓莺|君过柳阴聊驻马|春风叶叶是离情
岩松森翠皆穿眼|涧水清泠亦到心|自笑不能修白业|祇凭流水念观音
车如流水马如龙|留守游山似谢公|夹道歌谣争指点|两行红旆转青松
子规声里正斜阳|风过断桥流水香|颇怪影侵书带绿|弄晴柳色过邻墙
一渠流水数家分|弦管楼中永不闻|灯下此心谁共说|紫烟衣上绣春云
群峰竞秀绕侬家|流水当门石径斜|闭户不知春已去|白云满地落松花
书满精庐芷绕门|门前流水出于沅|夫君自得濂溪意|直向沄沄认本原
一碧光横南岳前|灵坛秋玉青相连|道士来携三尺木|高山流水一声弦
炀帝开河鬼亦悲|生民不独力空疲|至今呜咽东流水|似向清平怨昔时
马转栎林山鸟飞|商溪流水背残晖|行人几在青云路|底事风尘犹满衣
清世谁能蚤息机|欲将疏放问耕犁|浮沉世事看流水|惆怅西风过裕溪
浦溆明寒透橘洲|雁风吹老一天秋|渔翁醉卧芦花底|流水晚烟闲钓舟
花雨林烟自暮朝|清溪流水入红桥|蛮笺捧出纤纤手|如此诗人未寂寥
涓涓流水雨晴初|夹道山花簇彩舆|千骑不辞迎候远|物情春意竟何如
红叶离离净可书|绿渠流水见游鱼|老臣虚拜貂裘赐|一路阳和护属车
帝城三月花乱开|落红流水如天台|人间风日不可住|刘郎去后应重来
青林收雨乍鸣蝉|流水声随燕语□|寂寂浮桥尚堆缆|芜城横处系篷船
幽亭曲径通流水|日暮尊前对此君|双鹤自来还自舞|一声长啸入青云
岭南流水岭南流|岭北游人望岭头|感念乡园不可□|肝肠一断一回愁
竹外涓涓流水长|读书声歇闭山房|西园蜂蝶东园去|黄菊数枝高出墙
孤舟微月倚前滩|谡谡松风入枕寒|何处怀人耕谷口|一溪流水夜漫漫
自喜吟身得自由|长寻酒伴与诗俦|闲云流水平生意|何处山中不可留
剑佩双栖紫禁垣|一朝拜命出天门|沉香亭下东流水|得濯尘缨是主恩
忆子自昔乘羊车|数月不见今何如|潭边日日看流水|恐有溯流双鲤鱼
山枯叶落晴纷纷|莲花洞前流水分|流水自送夕阳去|洞上白猿啼白云
断桥流水涵虚碧|远岸空山锁晚青|勒马为看溪畔景|森森古木暗长汀
六月炎蒸百虑烦|举目一见心暂闲|市人悠悠那得识|此意高山流水间
东溪飞瀑转如瑰|石激泉声响万山|却爱野花闲白昼|愿随流水住山间
澹澹轻烟羃半林|涓涓飞瀑泻遥岑|偶然坐石观流水|不记还山路浅深
独占初春早卸芳|肯随桃李炫侬妆|如今不到寿阳额|自做孤村流水香
斗室香添小篆烟|一灯静对似枯弹|忽惊夜半寒侵骨|流水无声山皓然
半月书斋淹病身|又随流水下西津|重来此地无相识|只有钟山是故人
流水高山独抱琴|挐舟有客识弹心|小楼一曲猗兰操|黄叶西风秋满林
溪山对雨起呼酒|一笑还披万里图|疏树远山秋淡薄|飘风流水尽模糊
素瑟朱家古韵长|有谁流水辨汤汤|东家学嗜蒲菹味|蹙頞三年试敢尝
流水滔滔去不回|好花能得几时开|丁宁莫剪门前竹|留两三竿待凤来
车如流水马如龙|仙使高台十二重|天上初移衡汉匹|可怜歌舞夜相从
钟鼎山林出处明|中间不合枉高情|有钱须买王官谷|流水声中过一生
闲时但觉求人易|险处方知为己深|世事尽随流水去|白云自识古人心
一溪流水半山云|山桂绵绵日夕芬|莫言丘壑藏名姓|高士他年自传君
一径松花满路香|琤琤玉杵捣玄霜|有时骑鹤月中去|流水白云生晚凉
广文宾退下帘重|凉气微生笔砚中|不得朱弦写流水|绿槐阴合鸟呼风
长爱秦郎绝妙词|荒寒暗合辋川诗|斜阳万点寒鸦处|流水孤村又一奇
寥寥劫外绝知音|流水高山韵独深|半面娆娥君自委|多情不欲尽披襟
春江流水曲尘波|亭上羁人奈若何|底事同来不同去|又添新雨入漳河
棹歌声动幔亭春|风景依然汉与秦|流水三三山六六|古今游尽几多人
一片幽思尚未平|碧溪流水日盈盈|何年却化辽城鹤|还向人间唤一声
四面峰峦翠入云|一溪流水漱山根|老僧只恐山移去|日午先教掩寺门
野亭流水有馀清|新雨浮萍一夜生|竟日独吟还独酌|故园花鸟不胜情
吏部文章不近名|悠然流水与云行|百年文柄遗山在|曾道波澜独老成
细雨轻尘浥午风|春游篇爱帝城东|小桥流水通幽径|隔岸汀花几点红
东湖东畔柳枝长|满苑飞花乱夕阳|何处祓除儿女散|过来流水郁金香
竹边流水日潺湲|竹外闲云伴鹤还|白鹤自飞云自散|夕阳人在水声间
一曲猗兰按玉徽|高山流水少人知|纷纷耳听非心听|安得人间有子期
从来非不求知己|言觉俗情似流水|消息毫端总是空|奇哉道味深无比
手弹珠泪向离筵|残日依依上客船|流水自随人去远|绿杨只在曲江边
岩前流水碧潺潺|鹤驭翩翩去复还|堪笑世人求不死|岂知得道有无闲
素佩行云流水词|一枝何处不堪依|慇勤况有吾宗子|小阁虚窗懒正宜
清泉白石净无尘|岚翠烟光别聚春|流水泠泠花片片|隔溪疑有种花人
河阳县里花争发|彭泽门前柳正繁|公暇小亭无俗吏|坐听流水出松根
车如流水马如龙|花市相逢咽不通|独闭柴荆老春色|任他陌上暮尘红
流水山闲无尽时|登临到处与心期|世人只爱桃源好|梅熟山闲怎得知
江乡一别异乡逢|十九年中意万重|沽酒满船赊月色|同寻流水听疏钟
因将岁月离三岛|闲贮风烟在一壶|为问金乌头白后|人间流水却回无
寺后青峰梵阁阴|寺前流水稻苗深|重寻稚子牵衣处|栗叶青青雨满林
谷雨初晴缘涨沟|落花流水共浮浮|东风莫扫榆钱去|为买残春更少留
平沙雨湿草茸茸|白玉高坛紫翠重|马上行人看不厌|石廊流水绕疏松
不羡王公与贵人|唯将云鹤自相亲|闲来石上观流水|欲洗禅衣未有尘
绿绮传来自昔时|风尘元不少钟期|只今流水成遗恨|纵有知音好听谁
红尘容易使人迷|流水无情日又西|大梦纷纷谁自觉|空劳仙洞报金鸡
二月松华未上枝|石桥流水去迟迟|东家酒熟西家醉|山下客来人不知
三月襄阳绿草齐|王孙相引到檀溪|的卢何处埋龙骨|流水依前绕大堤
莫听番僧说是非|滔滔流水不西归|自从拆断茎芦后|白浪翻天无了时
一鼓薰风至自南|再行新月堕瑶簪|高山流水人犹在|笛弄梅花莫再三
拨置南荒果是非|性真全取未生时|前溪流水日夜逝|楼上主人浑不知
楞严寺里论文夜|马谷山前看猎时|壮志已随流水去|遗编读罢不胜思
试从涧底觅根源|剔藓剜苔得旧泉|人事尽随流水去|几时复见太平年
今日边城又见君|试弹流水𦶟梅魂|声和塞色金徽润|香散穹庐玉鼎温
凉气潜侵玉女窗|井梧一叶下银床|离情有似东流水|一夜相思归梦长
禁钟声尽见栖禽|关塞迢迢故国心|无限春愁莫相问|落花流水洞房深
当时丞相七弦琴|尚有高山流水音|今日犹能存手泽|祖孙相继百年心
学诗浑似学参禅|悟了方知岁是年|点铁成金犹是妄|高山流水自依然
一川流水半村花|旧屋南邻是钓家|长记归篷载春醉|云笼残照雨鸣沙
冻合官桥雪作沙|落残枫叶见梅花|短篱破宅临流水|狼藉毗陵卖酒家
湘帘卷尽思悠悠|目断遥天雨未收|莫道故园无别恨|落花流水也关愁
漫撒珍珠落绮罗|如今金谷恐无多|天边若得同流水|牛女经秋莫渡河
五音六律十三徽|龙吟鹤响思庖羲|一弹流水一弹月|水月风生松树枝
闲云长近松边屋|流水潜通石底池|坐客把书临阁迥|野人送酒出村迟
来时欢笑去时哀|家国迢迢向越台|待写百年幽思尽|故宫流水莫相催
赐来纨扇过秋闲|闲摘芭蕉唤小鬟|拈笔欲题心尚懒|怕随流水落人间
曲岸兰丛雁飞起|野客维舟碧烟里|竿头五两转天风|白日杨花满流水
高山影里希音远|流水声中古调长|可惜世无钟子期|焦桐空带爨烟香
边日凄凄野色愁|山前流水雪花浮|儿童解唱胡人曲|短笛清笳别样秋
竹径茅庐是我家|三湾流水半溪沙|疏慵镇日浑无事|一灶秋云煮菊花
七十二溪流水香|香随流水出罗阳|山中水碓家家有|香末舂成即稻粱
曾值孤山夜雪时|小桥流水玉龙飞|凭谁寄语陈参政|莫道缁尘染素衣
面面春山涌翠华|湾湾流水涨晴沙|客怀却喜东游好|高下楼台远近花
流水清清映浅沙|石林风急乱啼鸦|荒村寒食无人到|何处香来枳壳花
陇西流水向西流|自古相传到此愁|添却征人无限泪|怪来呜咽已千秋
石桥流水拍长堤|半似苕溪半剡溪|一自主人题柱别|年年春色灞陵西
一泓流水旧多情|拂麈乘骢跃浅萍|父老竞传遗迹在|不知仙客是何名
楝子花开香雨晴|乍逢还别若为情|不知流水将人意|送过南沙第几程
云端流水垂虹下|缭绕尧庄沁石田|回首铁泉成万仞|铁泉春景为谁妍
高城流水去茫茫|逻卒登陴带雪藏|夜半忽闻同伴语|何如春茧野蚕僵
香生罗绮纷生光|天上人间白日长|流水浮云春梦断|夕阳空满旧缭墙
流水迢迢芳草匀|相思吟杀倚楼人|万里关山一壶酒|与谁重醉凤楼春
东流水合西流水|后浪沙同前浪沙|为问空江垂钓者|一年几度浪飞花
扬州白盐雪满船|扬州白苎白于绵|莫将流水轻弹尽|此调那容估客怜
万竹山中数十家|重重流水绕桑麻|饱餐鼓腹成何事|桃李春来任自花
岩前流水无人渡|洞口碧桃花自开|东望蓬莱三万里|等闲归去等闲来
不见王睢在水洲|野花黄蝶满墙头|露筋祠下东流水|洗尽维扬万古羞
重阳不醉篱边菊|故老匡庐访远公|信笔更题诗满叶|总随流水出云中
广寒楼阁玉为朵|月里姮娥百宝妆|流水莫题红叶句|人间天上隔宫墙
石边流水竹边松|中有十年前好风|悠然自得忽自笑|今日何日此山中
流水通波接武冈|送君不觉有离伤|青山一道同云雨|明月何曾是两乡
流水何心苦未休|白云依旧思悠悠|山人莫被闲花恼|只恐天翁亦白头
天淡潇湘南北家|花随流水水流花|一竿明月何人会|又逐虚船过白沙
适楚归来又适闽|桃溪柳涧踏清晨|服膺素有前贤命|流水行云任我真
瓦瓶倒尽醉难醒|独抱渔竿卧晚汀|风露满身呼不起|一江流水梦中听
汝为流水我高山|天籁何曾落世间|一曲怀仙人不见|片帆空与白云还
徐步春山日未晡|石桥流水竹扶疏|为求桑柘乘时种|一一烦君手自锄
武陵深处隔黄埃|怪杀渔郎误入来|早识落花流水去|当初好莫把桃栽
紫芝峰上一凭栏|烟草茫茫天地宽|眼界已随流水去|丹青无复旧时看
放鹤庭前木叶稀|修琴人去几时归|山中无处着尘土|流水满溪云乱飞
四诗赠我尽新奇|万象从君听指麾|流水落花春寂寞|小风淡日燕差池
天外峰峦排木杪|江边石气动云根|凭谁为谢东流水|好送寒声入故园
一溪流水碧溶溶|闻说蟾蜍在此中|我亦去为攀桂客|相逢多在广寒宫
来访仙人问白羊|小桥流水绕微茫|白云满谷青松暗|定是金华是括苍
飞黄开迹想当年|何啻军中渴剌泉|无补袅蹄空汉铸|有心流水谩牙弦
千林欲暗稻秧雨|三月尚寒花信风|九节老筇应不惜|步随流水看残红
涧行屈曲似乘槎|流水漂裙乱晓霞|紫翠堆中访萧寺|隔溪烟树两三家
花飞片片上衣襟|拾得飞花寘柳阴|莫遣便随流水去|东君应有惜花心
白云流水两无情|一段忘言画不成|昨夜天坛明月满|野风四壁候虫鸣
扰扰东西南北情|何人于此悟浮生|还缘无月春风夜|暂得独闻流水声
日暮西风吹竹枝|天寒杖履独来时|门前流水清如镜|照我星星两鬓丝
石里烟云护洞天|一条流水狭通船|金华仙子如相见|应问人间是几年
去岁墙倾更绝粮|今年净几与明窗|人生苦乐何须计|流水行云语意长
满溪流水碧于苔|无客重登旧钓台|惟有多情沙上鸟|向人飞去又飞来
石田流水绕生苔|翠竹苍松傍舍栽|恰似辋川庄里住|荜门斜对芰荷开
河汉盈盈夜遽央|淡日欲出流云凉|捲帘默坐看流水|风送一番松桂香
仙翁初不记年华|食罢蟠桃又著花|只在人前人不识|蓝溪流水两三家
一剪春风映路斜|石桥流水净无沙|愁来图画惊相见|绝胜西湖处士家
鸡栖茅屋青苔上|犬吠白云流水边|白发老仙人不识|草衣自种岭西田
屋前流水水边山|山水中间十载闲|一旦尘埃扑双鬓|薰风吹雨鸟关关
闲来徐步方洲上|但觉诗怀处处生|竹影不随流水去|夕阳斜照树梢明
送君返葬石楼山|松柏苍苍宾驭还|埋骨白云长已矣|空馀流水向人间
一湾流水入天台|曾有刘郎采药来|山鸟白头缘底事|千年一度见花开
流水无情来洞口|狂风何意恋枝头|惜花人在东风外|更比莺儿燕子愁
春渚垂纶日出馀|落花流水溅衣裾|吕公既入非熊兆|犹向沧江忆钓鱼
崩裂于今未百年|下临流水尚回环|行人又动思乡意|为似江西减饭山
池阳佳致说齐山|公暇邀朋喜暂攀|浮世谩同流水急|野僧长伴白云闲
忆对清阴转午迟|杯行到手欲无辞|高山流水今何处|鸿雁南来有寄诗
坐看流水缘溪碧|深院落花香靥积|东都腐蘖讣吞吴|长坂屯军尚遗壁
掌前流水驻无尘|掌下轩车日日新|谩向山头高举手|何曾招得路行人
杜门十日坐风雨|声到松梢转竹梢|却似家居方广寺|一湾流水石为桥
落尽荼蘼草覆裀|二分流水一分尘|小车都载鹅黄酒|苏小坟前醉过春
流水高山不用弹|巴人下里众皆欢|只今何处求钟子|多向文闱作考官
小桥飘泊淡生涯|曾送清香入酒杯|疏影不随流水去|夜深和月过溪来
火星岩下石凌壁|阁上相忘止一僧|莫问人间兴废事|门前流水几前灯
玉洞春深护暖霞|一溪流水泛胡麻|祥风吹动三珠树|顷刻纷开五色花
遗民昔日寄东林|弹指韶年去复今|借问虎溪明月夜|几多流水在琴心
不提长剑斩江蛟|便揭修竿钓海鳌|纵老无成犹自许|一溪流水两山桃
苔藓碑漫字断章|休将汉事费评量|兴亡付与东流水|留得荒祠一瓣香
绿竹阴沈白昼长|石渠流水稻花香|纶巾羽扇闲无奈|自起开窗送夕阳
柔橹萦迂度林杪|落花深处闻啼鸟|仙翁出洞笑相迎|流水悠然天杳杳
江湖总别四三秋|偶向文昌话旧游|好记行云流水趣|各期努力绍前修
行过山边又水边|眼中非树即寒泉|囊琴谩道樵青抱|流水高山不在弦
书生早计识权臣|事主肝肠越与秦|南渡已随流水去|空怜祠下吊忠人
我到洞天双眼明|凭虚不觉骨毛轻|更有清幽许存道|为写高山流水声
烟芜牧笛不胜哀|梦绕西湖几百回|应是诗人有馀恨|断桥流水为谁开
清溪茆屋两三家|溪女临流浣落花|一片芳心何处著|暗随流水到天涯
流水香风乱石中|随花傍柳与人同|不知皇极书成否|莫问天津击壤翁
百亩清阴十万竿|一溪流水四围山|太平无用经纶者|乞与闲身向此闲
捲将流水上巅崖|处处荒林隐宿霾|千古此名传独好|祗云仙子堕金钗
道合何妨过虎溪|高山流水是相知|与君一别无多日|梦到琅然夜榻时
一契高山流水心|形神空静两忘情|自非父母所生耳|听见伯牙声外声
岩花半识玄晖面|溪声细和谪仙诗|行云流水自今古|渔叟樵童了不知
金徽玉轸拂尘开|流水高山信指裁|忽讶新声移入散|坐中人自广陵来
古洛新成一钓台|石桥流水几人来|相逢莫问行藏事|且看沙鸥日往回
荷叶陂头流水声|月华霜气两凄清|自怜委翅蓬蒿底|不得相从赴远征
流水当阶山对门|拟寻茅屋住荒村|谁怜九里松间路|犹有人间市井喧
城南春深草乱飞|门前流水没渔矶|百年此地踏青客|今岁从军犹未归
曰狂我岂敢|聊尔混樵牧|闭门春色深|相看柳条绿
涌金春色晚|吹落碧桃花|一片何人得|流经十万家
梅花照归眼|春色戒行装|君命不俟驾|安敢怀故乡
湖源深可酾|溪水清能照|坐见落花来|不知春色老
草遍颍阳山|花开武陵水|春色既已同|人心亦相似
春色满三分|梅事过其一|不有载酒游|白日去更疾
屿岫新亭好|悠然见七峰|凭栏吟不尽|春色与秋容
春色已牵肠|何须柳带长|海棠经泪洗|花白似秋霜
拂拂复摇摇|春色向人骄|谁知入林客|神理固自超
东山欣仰止|岚光翠欲滴|驾言山中游|蓝衣照春色
梅落经霜霰|云连京国深|金罍列四座|春色岂知心
耳目若可镕|见闻何所住|春色满乾坤|画树非真树
世上树桃李|逢春解惜春|不知春色早|对此合伤神
春色到江滨|江花树树新|行吟憔悴客|谁道亦逢春
隐迹混樵踪|幽居碧涧东|秋光胜春色|红树白云中
春色已平分|名花犹未吐|把酒一酬之|我歌花且舞
白发惭春色|愁心似落红|葡萄君不醉|何以受东风
春色入垂杨|烟波涨南浦|落日动离魂|江花泣微雨
春色在寥廓|沈烟蘸玉容|缟衣轻似舞|乘夜上高峰
粲粲珠玑服|娟娟玉雪姿|东风庾岭路|春色在南枝
积雪今晨霁|呼童出破茅|天心真可见|春色在梅梢
石冷苔生晕|风高竹度凉|道人何处去|春色半沧浪
石林春色晚|老节有清芬|待得儿孙长|抽梢尽入云
春色有无处|但观寒腊前|迥临村路上|来往白云边
荒城春色里|花溅泪潺湲|社燕归无屋|营巢寄客船
有情是堤柳|春色暗亭亭|复恐离人折|西风吹不青
着石根虽浅|东风吹便青|卷帘新雨过|春色满阶庭
双樽行北斗|一骑望南星|春色随君去|蘼芜日夜青
远树云屯深|平芜鸟飞急|春色过棕亭|江天片帆入
林依玉照远|云为石盆留|春色年年好|溪山事事幽
梦里罗浮路|依稀竹外村|一枝春色动|清气满乾坤
春色集檐楹|今朝兴倍生|一樽谁与共|促驾有豪英
仙子六铢衣|翩翩月下归|洞箫吹紫玉|春色醉如泥
小殿黄金榜|珠帘白玉钩|一声双日跸|春色满皇州
春色浓于酒|梅花瘦似诗|长青今岁叶|粲白去年枝
坐起愁如织|空斋但寂寥|不关风雨妒|春色为谁凋
中坻出盘陀|曲突非刻画|仙翁碾玉尘|盈瓯试春色
孤标开墨沼|劲气入霜毫|谢庭春色好|玉树两相高
东郊迎春去|车马杂飞尘|不见春色至|看杀寻春人
都迷去时景|策杖烟漫漫|微雨洗春色|诸峰生晚寒
杨华吹复尽|春色但茫茫|独立西楼上|持情向夕阳
积泪消春色|好花思锦城|贵人难入耳|祇是恼羁情
江花江水意|春色为谁多|极目天涯草|凄凄奈尔何
池草艳春色|流芳复满园|只应连夜雨|花落拥篱根
悬枝生笔底|春色乱纷纷|疑把孤鸾尾|巅崖扫白云
春色满梢头|所思尚千里|京洛贵人多|谁欤堪寄似
红杏西邻树|过墙无数花|相烦问春色|端的属谁家
琼树发寒葩|红英敷宿植|堪怜冰雪姿|况有阳春色
野酌乱无巡|送君兼送春|明年春色至|莫作未归人
风雨药栏西|残红落锦溪|明窗时展卷|春色任提携
碧波青嶂对红楼|千古西湖乐未休|试把腰缠买春色|不知世上有扬州
洛阳春色艳难胜|金谷于今半葛藤|争似一株山寺里|夜深犹映佛前灯
柳条不系玉蹄䯄|拗作长鞭去路赊|春色也随郎马去|妆楼飞尽别时花
登临吟望思无穷|折尽青青赏尽红|白鸟影从江树没|数峰春色在云中
洞口桃花带女萝|不知春色几分过|长驱白日红尘净|无数青山细雨多
传得仙家不老方|酿成春色瓮头香|一樽聊尔资杯酌|争似相携入醉乡
何幸栖君玳瑁梁|蔷薇花下趁余香|愿教春色年年在|不惜双飞日日忙
闻说仙花玉染红|别留春色在壶中|瑶台若见飞琼面|不与人间梦寐同
白玉堂前一树梅|今朝忽见数花开|儿家门户寻常闭|春色因何入得来
芳草萋迷一径斜|澹烟疏雨噪新鸦|城南春色浓于酒|醉杀千林桃杏花
冷派衰宗各渺茫|荒山寒溆久凄凉|东风为我回春色|衣被罗原几处冈
鼎湖龙去御床空|辇路花开旧日红|九日人间春色早|不堪草木见秋风
春色无端到薜萝|主人慵病奈春何|门前无数娟娟竹|喜有王猷日日过
春色关心万种情|酒杯聊寞可怜生|折花比对佳人面|把臂相同觉命轻
一夜浓云布九霄|忽成春色润寒苗|玉墀墀下鸳鸿到|欲晓传宣教放朝
村翁习性不浮华|只种桑麻不种花|闻道野梅开欲遍|好分春色过山家
野火烧枝水洗根|数围孤树半心存|应是无机承雨露|却将春色寄苔痕
洛阳春色古称奇|况复名花世所希|偶阻嬉游同一醉|任从旭日丽朝晖
十里珠帘出晓妆|长干春色待周郎|从他误曲毋劳顾|留得斋心奉紫皇
马蹄南出都门路|行客少年春色暮|花片空随别盏飞|柳条难系征鞍住
好风疏雨瀹红尘|收拾残花作翠阴|春色不随桃李去|一川浓绿正深深
记得西泠春色归|珠星璧月景离离|近来消息真堪笑|却说梅花不要诗
春日春杯春色晓|春衫策马动春云|燕山春树眇何许|一路春风日送君
飞骑如云塞北回|六朝春色雪中开|行人莫折台城柳|曾沐先皇雨露来
烧灯节后发京师|春色初回杨柳枝|耆老如云待沤渚|到官莫过牡丹时
夭桃灼灼倚窗前|春色缤纷带紫烟|昨夜雨声来枕上|惜花人听不曾眠
乞得梁园出汉关|那将春色动离颜|惟愁不见邹枚苦|赋就无人解往还
一鞭春色去迢迢|溪上红妆笑语娇|酒醉不知行客避|竞眠芳草斗裙腰
江南春色满姑苏|山水楼台入画图|闻道采莲泾尚好|莲花曾见六郎无
好处非关竹外斜|自缘能向雪中华|若随桃李争春色|纵有清香未足夸
一树繁花开远田|闲来攀折晓风前|天涯何处无春色|不遇情人空自怜
东风庭院夕阳斜|静对疏篁玩物华|忽见夭桃笑相向|始知春色到寒家
霜花浮影月娟娟|春色无痕上画船|转首西湖风景异|不知谁识老逋仙
舞鸾金背隐清光|中有开元堕马妆|一线枕痕春色浅|夜来知是梦渔阳
午窗破梦角巾斜|自涤铜铛煮茗芽|满院绿苔春色静|冥冥细雨落桐花
芳树春色色甚明|初开似笑听无声|主人每日专攀尽|残片何时赠客情
春色无情去镜台|百花今日为谁开|可怜五色收香鸟|曾得钗头立几回
微风池沼轻澌漾|旭日楼台瑞蔼浮|四海欢声歌帝泽|万家春色满皇州
千峰寒郁半溪岚|几树梅花一草庵|夜半楼头闻玉笛|始知春色满江南
万里归程许过家|移将二十四桥花|石湖从此添春色|莫把蒲萄苜蓿夸
白鸟低飞定露巢|赪霞高罥缀霜梢|野塘秋色如春色|摇落犹堪作解嘲
龙舟晓发断桥西|别有轻舟两两随|春色可人晴较稳|酒家争出柳梢旗
乘风曾到水晶宫|春色椎轮日力中|几处梅花傲残雪|不随桃李事轻红
幽禽并立羽毛齐|日落风寒棘树低|拟待洛阳春色好|牡丹枝上伴莺啼
日影云光学镀金|好风不肯碎花阴|人言春色醲于酒|不醉衰容只醉心
朝来一雪羃晴沙|行到前村始见花|驿使便将春色去|暗香今夜落谁家
金风飒飒飘众卉|脂菊荧荧凌晓霜|春色上林无限树|也应摇落见孤芳
一自开残上苑花|十年春色老京华|临风滴尽伤心泪|悔杀从前愿有家
海棠院里寻春色|日炙蔫红满院香|不觉风光都过了|东窗浑为读书忙
见江楼下蜡梅花|香扑金尊醉落霞|独依东风如梦觉|一枝春色别人家
镂冰叠雪斗轻盈|碧瓦朱栏相照明|想得彭园富春色|数枝春色岂无情
吴越江山天下稀|尊前休叹昔人非|一杯正好酬春色|何事征帆去似飞
漫愁青女妒新妆|已有风传处处香|试问隐沦溪上客|欲将春色若为藏
费然春色满乾坤|穆穆熙熙此处尊|近说东风花信转|熙熙穆穆付儿孙
艇子渡江何日回|石头城下浪如雷|淮南春色知多少|一树樱桃带雨开
垂柳千条拂御沟|上林春色凤池头|如何张翰多归兴|不待秋风已倦游
年年长是阻佳期|万种恩情只自知|春色转添惆怅事|似君花发两三枝
宿雨初收禁林寂|玉斧临窗看春色|蒺藜沙上煖尘飞|何处人间作寒食
空庭老树并苍苍|密叶曾经使者霜|南国久无王化及|好留春色比甘棠
寻常门户不曾开|谁道春来与未来|庭树无言偏有意|密含春色两三胎
红楼细雨燕飞斜|玉面珠帘相映遮|三月江南春色尽|却行江北见梅花
年年春色客中看|不管今年行路难|行到西湖春正好|万重杨柳傍栏干
一月主人笑几回|相逢相识且衔杯|眼看春色如流水|今日残花昨日开
春色光芒映太玄|梅花吾意共相传|年来心事浑如水|也共儿童逐世缘
元日寻真到洞天|溪边春色已嫣然|落花流水人间去|谁道桃源不是仙
花明肥上藏舟浦|水照淮边梦蝶台|千里悠悠各春色|可嗟无计共尊罍
铅汞之宗龙虎根|玄牝之户戊已门|只向玉壶春色里|摘枝花去问羲轩
杞花垂实玉关秋|壮岁无端去国愁|自笑年来身暴贵|画旗春色上龙楼
十年痴坐冷官毡|几度看花雪后天|白水同心如此调|载将春色上归船
红叶黄花风露清|比来春色不多争|秋山却也堪人恨|白与高欢作锦城
螺女江头春色多|孤根分瑞到南坡|当时丰度今犹在|清苦如君少奈何
蓂砌晴开七叶春|宜人春色一番新|若教剪彩为人胜|莫像新人像旧人
白玉条条映落晖|雪中春色正依违|天涯苦恨知何限|独立空山待客归
杨柳渡头行客稀|罟师荡桨向临圻|惟有相思似春色|江南江北送君归
遥闻碧海有三山|云锁琼楼日月闲|花下玉颜常不老|也应春色胜人间
画桥人静度杨花|山果溪鱼卖酒家|淡淡轻烟绿阴浅|一年春色到桑麻
玉树玲珑古刹栽|寄根高自托蓬莱|人间春色长无比|一朵优昙日日开
洛川春色几时归|漾漾清流照翠微|日暖雪消沙岸软|鸳鸯相对不惊飞
紫皇宝辂张珠幰|玉女熏笼覆绣衾|万紫千红休巧笑|人间春色在檀心
锦江江上探春回|销尽寒冰落尽梅|争得儿夫似春色|一年一度一归来
春色先阴到海棠|独留此种占秋芳|稀疏点缀猩红小|堪佐黄花荐客觞
南山荗草朝生雾|栖鹘巢边起新路|客子心怀履险忧|马头春色空迟暮
江城春色涨晴空|樱杏漫山泼眼红|溪转路回人不见|篮舆十里度松风
飞扬跋扈今安取|放浪酣歌亦所长|曾醉西湖春色否|传声江上问诸郎
忠孝一心清似水|功名千古重如山|碧幢红旆照春色|赢得高堂白昼闲
春色先从天上来|花枝尽发凤凰台|不知别后乡园树|寂寞书窗开未开
一庭春色报芳菲|玉女骖鸾采秀归|可是三花分少室|天香夜染绿罗衣
春色三分有尚多|且饶芳草占高坡|门前柳色如彭泽|争奈陶君止酒何
童初宫里雨斑斑|粉落香肌汗未乾|五月京尘渴人肺|满将春色上金盘
万里关山无尽期|年光春色使人悲|柳花只似悠扬梦|日逐东风少住时
禁城春色又将过|岁月于人奈老何|不向镜中添白发|玉颜犹胜旧时多
春色来时物喜初|春光归日兴阑馀|更无人饯春行色|犹有桐花管领渠
年华将去野梅知|春色初来柳眼移|偶到前村闲指点|数峰残雪淡晴时
小雪晴沙不作泥|疏帘红日弄朝晖|年华已伴梅梢晚|春色先从草际归
麦浪摇波柳映津|吴乡春色见今晨|欲将何以慰无赖|一酌浊醪如有神
一分春色望中深|点点瑶英缀石林|江路雪花空似掌|可能埋没岁寒心
客程遥指建溪行|要踏东风看幔亭|君去莫嫌春色晚|落花一路水苔青
细雨初怜湿翠裳|新晴特地试红妆|无人会得东风意|春色都将付海棠
春色城南更可怜|卖花种柳各纷然|半酣落日慵骑马|独整危襟坐水边
枝头忽见首惊回|墙柳犹青菊未开|应为主人归太晚|故将春色点池台
偶然墨扫牡丹枝|谁怪浓妆倚市窥|春色元非老人事|郭华尽尔买胭脂
青春深处每徘徊|为爱花城锦绣堆|谁似君家奇绝处|坐迎春色入门来
花身合向玉新裁|同是玄元指姓来|抛掷人间春色里|霞衣小艳亦文哉
锦园春色满西东|一笑相欢四老翁|八秩总开三百岁|乐天风味此时同
主人命酒嫌杯浅|狂客催诗恨句迟|此夜直须诗酒领|十分春色在花枝
穗城春色艳花容|岁岁春花照眼红|我到逢春花不发|一川烟霭泥孤蓬
叠送香罗浅色衣|著来春色入书帷|到家慈母惊相问|为说王孙脱赠时
茸母初生忍禁烟|无家对景倍凄然|帝城春色谁为主|遥指乡关涕泪涟
嫩柳池边渐学低|枝头忽见晓莺啼|请伊再向东风问|春色人间齐未齐
英游阁前官柳行|柔枝袅袅弄鹅黄|多情春色还依旧|独有离人天一方
濯濯风枝半作阴|新条不遣旧条侵|自来珠海多春色|垂柳垂杨亦系心
五侯池沼卷东风|酿作真珠滴小红|但怪外边春色晓|浓华都在沁园中
画史幽居得物情|毫端春色可怜生|高僧已是禅心定|花鸟逢人更不惊
六军文武浩如云|花簇头冠样样新|惟有至尊浑不戴|尽将春色赐群臣
一庭春色报芳菲|酒熟床头鳜乍肥|但得看花频中酒|百年长制薜萝衣
烟策西归背九衢|锦城春色遍平芜|它年定有乘槎客|知是严君隐蜀都
春色湖光照锦衣|岸花汀草共芬菲|若耶溪上游人乐|举棹狂歌半醉归
浓改新妆压旧妆|留连春色到秋光|渊明老后无归客|篱下而今不孙黄
燕子来时春色赊|海棠开尽未还家|醉眠不觉东风恶|吹起布帆满路花
云山万叠郁崔嵬|海外扶桑带日开|谁说生前杯有限|年年春色过江来
语燕啼莺有底忙|十分春色半斜阳|红林隔水青帘映|转过溪桥闻酒香
秦楼十二玉梯横|紫府千门夜不扃|疑是嫦娥弄春色|彩云移下一天星
忽惊春色二分空|满地榆钱逐晓风|黄四娘家谁敢道|古来唯有杜陵翁
王家小令最风流|江左题书念远游|采得三花持欲寄|白云春色满嵩丘
屠龙事业初何有|画饼声名不愿求|春色未阑犹足赏|乱花深处要追游
殿阁凌空锁翠岚|雪晴春色在松杉|芝骈羽驾归何处|留得双乌宿旧岩
何须千树说玄都|桃李从来是仆奴|读罢坡翁春色赋|坐令春酒变成湖
三字从来月正圆|一麾从此出秦关|钱塘春色浓如酒|贪醉花间卧不还
且将团扇暂徘徊|泪滴闲阶长绿苔|春色似怜歌舞地|不论时节遣花开
缃囊墨本入宣和|林下霜晨手自呵|不学霜台要全树|动人春色一枝多
翠拂琅玕落粉香|无端春色满潇湘|美人学得青鸾曲|何处吹箫听凤凰
慈心密行见津梁|碧海如杯湿大荒|万顷邓林春色好|岂知庭树已成行
万古丛中见玉英|天教正味合和羹|枝头春色无穷在|乞与年年荐寿觥
洛阳春色擅中州|檀晕鞓红总胜流|憔悴剑南人不管|问渠情味似侬不
小雨初收物象新|日华徐上气氤氲|欲知春色最佳处|万里青山无片云
平桥小陌雨初收|淡日穿云翠霭浮|杨柳不遮春色断|一枝红杏出墙头
一帘芳树绿葱葱|胡蝶飞来觅绮丛|雪白荼蘼红宝相|尚携春色见薰风
层层云起上峰颠|花树丛开鸟路鲜|我欲问春何处去|不知春色在山前
九河冰泮绿差差|洲渚凫鹥近不飞|夹道如云杨柳树|尽舒春色送人归
水流乱石杂溪声|鸟啄残红照月明|春色自来无去住|垂杨何故动人情
应嫌屐齿印苍苔|十扣柴门九不开|春色满园关不住|一枝红杏出墙来
满庭风落白荼蘼|春色三分竟不知|睡起北窗闲看竹|又添无数锦绷儿
东风摇翠鸟绵蛮|春色边城亦不悭|借问此春还有几|趁晴骑马看青山
绣帷春色久徘徊|檀机傍边说祸胎|一笑诗人漫怀古|梦中曾见内人来
一庭春色散天香|花萼相辉白昼长|气似垂虹文似锦|风流原不堕江郎
蜀锦年来可作衣|西园春色故芳菲|天工成此新翻样|翡翠机中玉唾飞
玉麈长挥意气中|白门春色古今同|法交却得如金石|七宝莲花一朵红
寒食才过三月三|野花芳草遍江南|无情春色关心甚|杨柳青青出小庵
澄波渺渺两湖平|春色苍苍四望明|马首山花向人笑|林端僧梵杂溪声
十年清梦绕梅花|东阁西湖兴未涯|不用巡檐重索笑|画中春色正横斜
夕照斜阳柳外鸦|杏园衰谢野人家|欲寻春色无寻处|尽在桥边野草花
颓云江上压山飞|天水相迎入翠微|春色如丝无着处|凭将六出散初晖
山城寒陟夜飞霜|枫叶青红带夕阳|夹道梅花有春色|不妨冲雪到钱塘
六种争开向药栏|冬来花事不曾残|天南春色无来去|长与东皇共岁寒
年年春色独怀羞|彊向东归懒举头|莫道还家便容易|人间多少事堪愁
野花啼鸟日初迟|拂面和风酒一卮|草草山房终胜俗|堂堂春色易成诗
手持贝叶下沧洲|千部琅函是度舟|应有鱼龙护方广|锦江春色镜光浮
芳菲春色满楼台|人在天涯去不回|自倚雕阑看蛱蝶|微风吹送落花来
逢人说相不求钱|春色湖边一醉颠|眼法自高人几看|不寻富贵只寻贤
冷蕊疏花雪半干|溪风岭月共盘桓|不随桃李争春色|独向山林守岁寒
东君探借小春天|珍重霜馀晓更妍|岂是阳和私拙守|也应春色属诗仙
雪岭愁云冻不飞|黄沙白草路人稀|边城春色惟看柳|看到青时春已归
玉质谁教吐绛英|碧栏干外一枝横|只应春色浓如酒|醉倚东风睡未醒
骑马长安日几回|梅黄已过麦秋来|蔫红纵好非春色|凭仗东风几日开
家在归宗寺后山|洞中春色异人间|祇因亲受灵山记|长与归宗把要关
东山春色挂城头|依旧云霞槛外浮|别墅弹棋声寂寂|羊昙双泪为谁流
花暗宫垣柳映堤|五陵春色望中迷|昭阳月上长门闭|犹放香红逐马蹄
醉里馀香梦里云|又随风雨去纷纷|人间春色都多少|莫扫残英枉断魂
高岩旭日吐深赪|雪霁楼台白玉京|独往南塘探春色|枇杷花下竹鸡鸣
红日迟迟昼未央|北窗高枕傲羲皇|欲知春色最佳处|啼鸟一声幽梦长
百颗蟠桃今几时|浪传此植自瑶池|秋风不者仙家树|春色年年入酒卮
长笑庭花各样妆|竞呈春色占时芳|孤标冰雪年年伴|只作人闲独自香
雨来未见花间蕊|雨后全无叶底花|蜂蝶纷纷过墙去|却疑春色在邻家
淡烟晴日满帘栊|春色依依上小红|客为看花频载酒|海棠开否问东风
朱园应是好花开|最忆西庄送别杯|火急封书寄子大|少留春色待归来
两行官树昼阴浓|吏散长廊退食钟|忽见飞来杨柳絮|始知春色八分空
一溪云水一渔夫|一曲沧浪酒一壶|笑指桃花问春色|武陵得似此间无
玉缸春色暖融融|一点清泠便不同|肯向邯郸斗秾艳|自夸林下谢家风
最爱青青水国中|莫愁门外间花红|纤纤无力胜春色|撼起啼莺恨晚风
洞天窅窅无人到|白日丹光出树林|仙子竟忘食玉法|笑迎春色绿云阴
忆寻春色过何郎|西寺传来墨有香|安得蒹葭真倚玉|再邀花影上回廊
西江万里向东流|今夜江边驻客舟|月色更添春色好|芦风似胜竹风幽
一朵祥云捧赭袍|九天春色醉仙桃|教坊度曲声嗺酒|折槛双瞻舞袖高
年年春色属垂杨|金撚千丝翠万行|今岁草芽先得计|搀它浓翠夺它黄
数行徙倚迎风柳|几树参差照水花|最惜去年梁上燕|会随春色到贫家
风絮流花一任渠|北窗高卧绿阴初|闭门春色闲中老|为谢平生董仲舒
美人南去采芳兰|春色偏宜江上看|天竺峰头读书处|白云长自傍人寒
黄鸟间关最有情|大堤行处落花轻|亦知春色临邛好|绿绮携将出锦城
雨前初见花间蕊|雨后全无叶底花|蜂蝶纷纷过墙去|却疑春色在邻家
桃李纷纷落雨馀|愁看春色洗铅朱|试凭髯许招徐邈|颇复能中酒圣无
蜩𫛩鹏鹍任过前|壶中春色瓮中天|朝来兀兀三杯后|且作人间有漏仙
游冶儿郎亦太颠|骑马看花已十年|北客昨来还借问|皇州春色尚依然
桑落洲头日未斜|可怜春色在谁家|不知何处中山酒|醉杀碧桃千日花
三十六番风未回|微红难倩剪刀裁|魏侯句里有春色|不打凉州花自开
落梅过雨委满地|辛夷数株花已齐|不须烂漫竞春色|桃树李树根成蹊
十分春色在邻家|我独伤心感物华|君若此时辞痛饮|也应辜负后园花
融融春色满花源|杨柳阴中系画船|笑逐鳌头花下去|旌旗夹道鼓渊渊
一觥春色红鳞动|数笔海山青玉开|耳热浩歌无说处|却将佳句写归来
天机云锦拂檐牙|多少工夫到此花|恰莫匆匆等闲看|无边春色是吾家
春灯春月晃春城|相向尊前二阮情|今夜逢春春尚浅|更看春色老蓬瀛
幽花竹下自芬芳|旋摘琼葩带露香|收拾风光妒春色|六宫从此学新妆
柳渐成阴万缕斜|无腰柔弱弄韶华|一庭春色无人管|檐雨声中飞尽花
晓云一带舞衣轻|脱体风流最惜卿|莫道古人心不见|半帘春色露倾城
谁似青君用岁华|遍分春色到幽遐|房陵远近山千叠|到处东风到处花
闻君寺后野梅发|香蜜染成宫样黄|不拟折来遮老眼|欲知春色到池塘
我在山中亦种花|和云埽雪护兰芽|琼林千树生春色|南橘无媒祇自夸
趁得晴秋作许妍|动人春色政秋寒|林塘水冷溪痕瘦|镜里何曾欠渥丹
魂先絮怯青楼女|命为花轻白袷郎|春色不应疏病客|正缘生计纸千张
作社无人唤拾遗|不妨步屧趁儿嬉|一壶春色千峰顶|回首他年忆此时
南国馀寒有素期|年年隆腊只浮澌|还人春色九十日|红紫从它少后时
黄粱一阵晓来风|龙眼吹残橄榄空|闲步长洲访春色|西河无数落花红
三径就荒归渺邈|五浆先馈懒逢迎|较量春色无花品|收拾生涯有酒觥
嵇生慢与世相违|金马关前欲拂衣|自笑此身犹社燕|一逢春色便南飞
闻道西园春色深|急穿芒𪨗去登临|千葩万蕊争红紫|谁识乾坤造化心
河北将军尽入朝|九重春色醉仙桃|沿边千里浑无事|云捲长天圣日高
阖闾城边回短棹|行行烟柳入江皋|萋迷碧草吴宫里|春色年年发绛桃
杏花疏雨枌香深|朵朵迎风艳不任|老眼不谙花态度|从教春色付山禽
乱时无事不悲伤|鸾凤惊飞出帝乡|应念浴沂诸弟子|每逢春色耿离肠
背郭晴云绕洞门|依然飞盖旧西园|四时卉木皆春色|最可留人倒绿尊
十年踪迹愧名山|一入松扉竟未还|偶记桃华归去后|遂传春色到人间
疏枝向月倚雕阑|粉色盈盈镜里丹|为忆故园春色早|愁时只作杏花看
石桥斜日万山阴|云满寒溪雪满林|独有梅花看不厌|江南春色故园心
翠盖亭边春色归|还来把酒及开时|坐无车公欢意少|犹得风前读好诗
雪消春色满江沱|芳草纤纤覆绿波|最是高阳池上客|狂歌无奈醉时何
露出佳人半面看|晓鬟梳起碧云团|路傍老尽几春色|犹学丫头不顶冠
一丘一壑笑谈开|安用相逢把酒杯|雨后雨前牙爪在|细磨春色待君来
锦水曾传茂宰名|分符又向武昌城|潇湘春色随君到|千里蘼芜一夜生
银烛烧残夜漏声|画屏香案影孤清|一庭春色无人管|分付梨花伴月明
宝架金瓶绝护持|折来应是最高枝|画堂春色殷于锦|终不如前土种时
霜降初寒即吐花|不教黄菊擅陶家|篱边秋色兼春色|别作幽人一岁华
汉使徵兵诏未休|两行旌旆接扬州|试上高楼望春色|一年风景尽堪愁
当年白雨打凉州|春色还催禁籞游|记得端门迎辇路|轻冰一夜绿杨沟
雨后来登水上亭|残红柔绿满前汀|道人不是怜春色|为爱芙蓉万朵青
山横眉黛酒横波|处处垂杨曳薄罗|怪道欲归归不得|西湖春色不胜多
长乐钟声下九天|万家春色柳摇烟|山迎山送利名客|潮落潮生来去船
蔷薇正好结花棚|拟为幽轩作锦屏|穷巷寂寥人不到|空藏春色锁深扃
动人春色不须多|一点幽香叵奈何|薝卜林中谁折得|故令相恼病维摩
玉函宫里列红颜|美酒清尊醉不还|春色自应天上好|那嗔长史出人间
远道离离芳草铺|万家春色满皇都|谁将明月移归棹|一片乡心落五湖
春色相将到楝花|柴门深掩似山家|日长无事琴书罢|纱帽笼头自煮茶
红杏花开柳欲丝|曲江春色醉归时|金鞭策过蛮夷邸|尽指郎君似太师
岩下疏梅旧几枝|今年春色较迟迟|叮咛风雨休相撼|正值青青结实时
行尽江山不记村|却随花信到重门|也知春色娇无赖|取次先来绿草根
共矜春色尽衔杯|文字红裙各有侪|何似西园闲处士|一杯花下畏人来
二载岩耕事秫田|秋成犹恨不逢年|瓮头春色俱无赖|比舍难教吏部眠
春色蒙头过去休|偶随山鹿树边留|年年花发无心看|不似今年花更愁
荼蘼花底照衰颜|风送馀香到酒间|春色他年尚无恙|红裙来继谢东山
种桃人去岁华更|依旧红霞照月明|但见浓云环百里|谁知春色满寰瀛
道边残雪护颓墙|墙外柔丝露浅黄|春色虽微已堪惜|轻寒休近柳梢傍
朱门日日泊高车|陋巷冰枝积寸芽|春色不随人意薄|夜来潜到小瓶花
春声入鼓晓冬冬|春色盈花晚更红|陶冶东君了无意|一时分付与晴风
西山风雨锦溪寒|春色沈沈醉牡丹|不是故人裁丽句|那能萧瑟病中看
云捧楼台切绛霄|太平天子未央朝|帝家春色年年好|万寿觞前奏九韶
温如春色爽如秋|一榼灯前自献酬|百万愁魔降未得|故应用尔作戈矛
天下太平今有象|宫中行乐但迎新|万年枝上看春色|三素云中望玉宸
志士犹来惜寸阴|青铜那觉二毛侵|留连春色一樽酒|未必东风识此心
春色三分已二分|海棠红软半梨云|银缸休照东风树|愁杀杨州杜使君
梅花狼藉杏花开|妆点山窗送酒杯|数日留连成底事|不知春色暗相催
竹马儿童已失真|且寻春色莫寻人|溪山不似当时见|只为交游半是尘
江头从此管弦稀|散尽游人独未归|落日已将春色去|残花应逐夜风飞
玉壶佳处野梅发|未减后山襄样黄|乞取一枝淮海去|不应春色占钱塘
洞中春色四时好|云外峰峦一样高|用祝贤王龟鹤算|年年洗眼看蟠桃
公子承恩出建章|梅梢遍绿柳丝长|当垆春色浓如酒|买醉归来马莫狂
风流天上玉华君|应为花闲种玉人|延命阳春将白雪|立生春色入壶春
鬼门竹管动轻灰|春色先从地底来|月落江城闻画角|五更残梦一时回
香鬟三尺绾芙蓉|翠耸巫山雨后峰|斜倚玉床春色去|鸦翎蝉翼半蓬松
年来春色妙无穷|芍药今朝又破红|寄语满堂枯木众|野花香径好携筇
微黄才绽未成阴|绣户珠帘相映深|长恨早梅无赖极|先将春色出前林
江华江月要才情|多病堪怜马长卿|莫向都门折杨柳|帝乡春色不南行
春回已是过旬日|一雨翻成万树冰|何日乾坤放春色|傍花随柳一闲行
京兆官曹箠楚中|今年春色又成空|应怜头里千茎雪|折赠枝间半丈红
洞庭春色出黄柑|远致何由共一欢|感荷多情王刺史|独惭彭泽未休官
百花争早孰过梅|天与芳时岂待催|莫惜黄金置清赏|隔年春色为君开
大都春色三分耳|能得眉头几度开|见说东家酒初熟|不论今雨也须来
绯桃两树远移来|亲向阶前著意栽|自是不如棠蔽芾|谩留春色艳亭台
沅江江口武陵溪|翠影红香粉翅低|为向东风烦寄语|莫将春色到安西
揉蓝染水翠浮山|堤上亭台锦绣间|花柳禁人攀折去|要留春色大家看
荪襦兰佩拥萱阶|绿发朱颜照酒杯|九十九洲春色里|老人星动寿筵开
东君情意涨如澜|画阁鸳鸯夜不寒|十二楼中春色过|好花开遍玉阑干
忽地轻红四散飞|寻常春色未应稀|东风大是无情思|吹落馀香便不归
君家两杏闹春色|浓淡胭脂染不齐|试唤赵昌来貌取|若边好著白鹇栖
苍苍德也亦如斯|政化全归副倚毗|十万人家写春色|不知谁解立生祠
昨当春色散年芳|竞媚争妍各擅场|一出牡丹诸便歇|固知渠是百花王
醉弄潺湲日未斜|更从看竹过山家|坐来春色深如许|开尽峰前踯躅花
客有谈君制小亭|旋栽轩竹荫池萍|应怜春色浓于酒|醉得园花睡不醒
日日浮沈卖酒家|不知寒力战风沙|又谁知道新春色|开到南枝弟几花
杏雨纷纷满径迷|穿帘燕补落花泥|衔将春色归巢去|辜负莺儿枝上啼
满庭芳意绿茸茸|独向瑶台步晚风|一片残红飞翠藓|可怜春色寂寥中
茅舍疏篱古道傍|一枝的皪为谁芳|壶中春色从来别|冷落全胜白玉堂
一色芙蓉天上开|何人凿翠结楼台|辋川春色浑相似|写入王维画里来
真娘墓上草芬菲|粉蝶香销旧舞衣|春色似怜红袖尽|落花不住向人飞
应怜屐齿印苍苔|小扣柴扉久不开|春色满园关不住|一枝红杏出墙来
春色新裁蜀锦袍|看来宛转避兰膏|当庭欲语空凝伫|红露满枝明月高
可怜马上逢春色|不得明窗贮古瓶|只恐东风易零落|兔葵燕麦又青青
轩窗高下傍岩隈|花木层层取次栽|谁道山深春色晚|等闲桃李已齐开
平泉花木四时春|抛作朱崖万里身|争似弇园三五步|尽将春色付游人
年年春色先催柳|万紫千红次第开|零落墙阴人不问|可怜残雪一株梅
山城春色雨兼风|谁访扬雄寂寞中|知是高轩应倒屣|妙谈全胜梦周公
招提诗壁漫黄埃|忽忽笼纱两过梅|老值白鸡能不死|复随春色破寒来
吴堤新柳倚晴烟|浅绿轻红最可怜|不是多情管离别|要将春色送行船
曾逐狂飙取意飞|一时春色便依稀|旧丛还有香心在|却被西风管领归
曾承缟纻贲荒山|欲报琼瑶久未闲|贱迹何堪符吉梦|葱葱春色蔼门阑
年年春色报公知|不与天涯驿使期|我是平章风物主|可知东阁见君时
鹤驾通宵入问安|龙墀清晚押朝班|天颜喜见重轮月|春色先回万岁山
小桃枝上认年华|随分红开一两花|将谓春风只城市|也吹春色到山家
蒲萄馀沥不到我|买酒得浆翻自嗟|安得长江化为酒|亦分春色到贫家
匹马寻春到瓮城|城中春色自分明|半空丝竹轰清昼|绕榻晴云阁鸟声
禁城春色晓苍苍|花气浑如百合香|万岁千秋奉明主|南极老人应寿昌
上林松竹映空明|漫兴相看晚翠荣|即与名园春色似|乾坤何处不怡情
花因实盛村村有|树为花繁处处明|浩荡九州春色里|输他桃李最多情
五原春色旧来迟|二月垂杨未挂丝|即今河畔冰开日|正是长安花落时
物华无赖酒初醒|奕奕梨花照晚晴|怪底山禽啼不歇|十分春色近清明
端能来作栖霞侣|从他浮世悲今古|翻怜春色满天台|刘阮掉头留不住
关关新鸟逐声啼|群鹭冲寒帖水飞|最恨山云去如织|不教春色着征衣
驱除牢愁须酒圣|狼藉春色要花红|定知春来无一事|苦教有情愁得侬
词锋虽作楚骚寒|德意还同汉诏宽|好遣秦郎供帖子|尽驱春色入毫端
又逢春色在君家|碧草笼烟带浅沙|燕子不皈人欲去|小窗寂寞海棠花
雅歌不待来天马|谢质今应闭玉门|早勒勋名上彝鼎|放回春色满乾坤
东皇着意散琼瑶|管领阳和尔独饶|谁折一枝传老笔|却勾春色满冰销
殊乡春色不曾浓|才力新兼病思慵|一枕清风闻格磔|半瓶香雪浸苁蓉
台前烟草接青徐|台后风花满殿庑|千里暮涛空寂寞|醉人春色正西湖
才晴便是看花时|夜雨何堪带雪吹|春色更𢬵过数日|三分馀一尚堪追
拂云城郭倚天楼|雄据湖湘第一州|扼险有人居重地|万家春色映江流
金玉楼台插碧空|笙歌递响入天风|当时国色并春色|尽在君王顾盼中
鸣弓日晚骋霜蹄|灞上飞花踏作泥|辛苦塞垣多少恨|五陵春色醉中迷
风回玉宇箫声远|日下琼林佩影闲|待得年光遍天下|始教春色到人间
一年春色负归期|绿叶成阴子满枝|公子王孙莫来好|如今不似洛阳时
众生未度出云霞|一见明星眼底砂|大地雪山春色转|人间何必见拈花
满苑芳菲映晓妆|折将春色媚高堂|一声啼鸟且归去|秪恐清露沾衣裳
武陵春色片云红|红绽功归暖日烘|青帝也应长作主|莫教随水又随风
菖蒲枸杞满庭栽|书阁垂帘半掩开|蛱蝶不嫌春色淡|隔墙飞去又飞来
金炉香尽漏声残|剪剪轻风阵阵寒|春色恼人眠不得|月移花影上栏干
烟柳霏霏绿树丛|六桥春色有无中|只今夜半西湖月|一片空明漾玉虹
谁移绣段破苍苔|别馆名花次第栽|一自玉楼人去后|玉楼春色为谁来
月陂春色满花枝|国色天香照雪肌|当日栽陪恐无地|如今谁保旧园池
好风晴日满溪山|又到桃源尽处还|流水落花拦不住|几多春色在人间
句芒宫树已先开|珠蕊琼花斗剪裁|散作上林今夜雪|送教春色一时来
柳如西子舞时腰|飞絮初狂雪未消|多谢余郎造化手|解拈春色写鲛绡
芳园十亩面东开|春色知从此地来|门外风光浑未觉|堂前早已发桃梅
苒苒新青上草头|小庭春色强悠悠|酒瓶虚卧琴弦暗|眼见风光似九秋
胡姬十五汉宫妆|夹道杨花扑面香|处处红楼堪系马|莫教春色断君肠
二月都城未见花|不知春色落谁家|满盘折惠情何重|略嗅生香思已嘉
春色困人浑似酒|花枝照眼恰如人|东君若解怜愁客|莫使花飞减却春
春色过人速如电|及此花时天意深|残春转觉春可惜|愿公作意来追寻
三年桴鼓寝疆封|赞政河阳花更浓|烂熳仙桃春色蚤|更看城锦媚芙蓉
迎日香苞四五枝|我来恰见未开时|包藏春色独无语|分付芳心更待谁
谁知真宰执天端|天运无私造化宽|是物向荣皆锐意|莫于春色办蒿兰
花开只恐看来迟|及到愁如未看时|家在楚乡身在蜀|一年春色负归期
人间春色太无情|不管音容隔死生|满地梨花坟上雨|一番零落又清明
雨馀春色太匆匆|已有残英满地红|先落后开应定分|一般迟日一般风
一步寒郊一惨眉|望春春色苦来迟|东君未必私桃李|只恐梅花谢有时
时平物茂岁功成|重翟排云到玉京|四海未知春色至|今宵先入九重城
酒冷花寒无好怀|柴荆终日为谁开|三分春色三分雨|疋似东风本不来
恰恰啼莺马上听|凝云欲雨晓寒轻|满郊碧草皆春色|祇欠山光与水声
夜寂朱栏待素娥|不禁冷艳带微酡|一般愁绪牵春色|醒处何如醉处多
丹厓翠谷锦围空|草树无花也觉红|春色尽归秋色里|不曾霜醉一青枫
一水长流出涧溪|众山绵密与云齐|武陵桥上观春色|自笑刘郎去路迷
葳蕤帐躲剡溪藤|谁道梅花冷似冰|梦入罗浮最深处|一团春色煖霞蒸
晴日落花花更开|半墙新柳带烟来|可怜春色偏宜睡|不是流莺唤不回
新年都未有芳华|二月初惊见草芽|白雪却嫌春色晚|故穿庭树作飞花
日日名花次弟开|看长春色映楼台|司花可要司春子|准备西园醉去来
落花莫惜西风扫|春色何如秋色好|请看江上小堂秋|风云日日堪娱老
阳和浑不到空斋|深院无人长绿苔|为报监门暂开锁|少分春色入门来
独吟高阁对官梅|春色先从笔底回|诗到扬州定清绝|不才羞作等闲来
三月湖边祓禊亭|依依杨柳雨中青|晚来风起花如雪|春色都归水上萍
春光淡淡日迟迟|正是名园扑蝶时|却忆小桥流水过|东山春色在桃枝
千门列炬散林鸦|儿女相思未到家|应是不眠非守岁|小窗春色入灯花
千红万紫竞繁华|莺燕多依富贵家|上巳兰亭修禊事|一年春色又杨花
日惨东风正怒号|小园寂寂闭蓬蒿|可能春色如人事|独发玄都观里桃
江边梅柳自知新|病里形容只向陈|春色不干枯木事|明朝贺岁莫通宾
雨馀春色烂山城|来去扁舟逐岸行|比屋篱门三五舍|野花照水乱云横
前窗湖水后窗山|桃李棠梨树树殷|薄行只应红粉是|别将春色傍人间
香梅烂漫见红梅|白白朱朱取次开|料得故园春色满|有人花下正徘徊
朔风吹尽西山雪|合有早梅凌雪开|不应占看野塘上|分我一枝春色来
白简朱衣晓漏催|平明春色御门开|不知辇下承恩者|谁从銮舆入楚来
知浣溪花日几回|多情应数向琴台|锦江春色归辞赋|分取长卿绝丽来
船头细雨湿渔蓑|船尾桃花漾碧波|借问东君知得否|江南春色已无多
□□□□□□□|纷纷红紫簇虚檐|山光不肯饶春色|故向花间出数尖
人缘白石溯清溪|手剥苍苔认旧题|春色满山归不去|拆桐花里画眉啼
朱颜日夜不如故|深感杏花相映红|尽日独行春色里|醉吟谁肯伴衰翁
霜台春色到荒山|共沐清风醉碧湍|碣石水留三伏迹|新诗细写万人欢
送君何处折梅花|南去关山多暮霞|汉吏由来能化蜀|马前春色动三巴
今年春色异常时|腊尽天南早见丝|想到上林二三月|野虫书遍卧生枝
雨馀绕屋一渠水|日落满帘何处山|我亦时来开病眼|怕将春色照愁颜
太耐冰霜老玉关|北风满面不知寒|无边生意天难泄|春色教人纸上看
新年桃李渐胚胎|锦绣亭边处处栽|寄汝馆陶三尺素|要知春色写将来
家书写罢报平安|酒坐围红且醉观|别后双溪春色散|应无卖镜去寻官
一年佳节又中和|三分春光一已过|莫恨峭寒花较晚|留连春色尽从他
十载扬州更蒋州|依然春色在江楼|新诗并与花俱到|可是来从白鹭洲
东郊何必舞云翘|太史休劳望斗杓|欲识皇都春色动|两宫和气舜承尧
环枢堂上迟明来|要向花前不放杯|只恐狂风无顾藉|尽将春色委苍苔
梁栋翚飞气象新|画工妙思亦通神|要令寒士皆春色|四景之中独画春
休处言休便好休|家山春色满扬州|何须更说通身句|历历东风百草头
弦管啁啾斗丽华|十分春色半豪家|堂前介福还增寿|过午青衣未散衙
玄圃仙人吾未识|闻说吴山种春色|昨夜洞云天际来|明月空斋坐相忆
大江南去片帆轻|江上浮云日夜征|回首帝乡春色远|万家杨柳为谁生
精神淡伫霜犹薄|肤貌参差雪未温|试向南枝看春色|夜来才着两三分
椒壁轻寒转晓晖|珠帘不动暖风微|可怜春色来依旧|惟有馀香散不归
顺阳春色元无数|只有秋芳恐未闻|好事霍侯人不及|许将秋色为中分
连理枝头并蒂红|中官采献未央宫|可怜春色非人世|天上风光似酒浓
几枝如玉倚嶙峋|春色秋容总未真|一片冰心关不住|月明来作梦中人
不遣西园久放闲|微阳烘蒂坼朱殷|南征雁过惊春色|睥睨寒汀拟北还
沟水泠泠韵玉琴|樱桃花下宿珍禽|龙车自向思陵掩|三十六宫春色深
投老归耕白下田|青苗犹未罢民钱|半山春色多桃李|无奈花飞怨杜鹃
章郎种树似刘郎|片片开成锦水乡|一自寻源迷去所|不知春色在河阳
二月韶华似酒浓|海棠睡起试新红|幽禽亦解留春色|故向高枝弄好风
叆叇连霄半不开|罗浮春色暗中回|新晴未得报钟鼓|惟愿君侯驾月来
东风漠漠柳丝斜|啼鸟声声隔彩霞|人散客窗春色静|独将离思看飞花
沉香亭上酒醒迟|正是君王赐浴时|知尔先秋畏摇落|十分春色在蛾眉
不骋娇姿媚艳阳|却来冒雪并寒芳|应嫌春色繁华态|故学梅花浅淡妆
水深花影地莓苔|春色烘人若不开|走报鸰原无别事|远将歌管酒壶来
杨柳渡头行客稀|罟师荡桨向临圻|唯有相思似春色|江南江北送君归
掖垣春色自天来|红药当阶次第开|萱草丛丛尔何物|等闲穿破绿莓苔
山馆风光随分好|方塘碧长萋萋草|杨花摇荡入疏帘|又是一年春色老
一枝春色露名园|幻出花神半醉魂|犹记白门桥下路|紫骝嘶过酒家村
阖闾清坐酒全醒|习静楚香养性灵|休道山房春色少|涧松池草正交青
万个琅玕照碧溪|翠萝苍木与云齐|山南山北皆春色|岂特风光在水西
中州何事重留连|忆别诸公已半年|迟我河汾看春色|百花深处酒如泉
三分春色已无多|况是征帆欲棹歌|莫惜扬鞭重回首|桃溪李径奈愁何
西湖春色滟歌钟|十载分携一梦中|今日归来头并白|满林黄叶卧秋风
三分春色正当中|媚景撩人处处同|斜日小亭人醉后|杏花香散一帘风
闻说山中新酒熟|野人乘兴过江来|小窗无处看春色|一树梅花雪里开
同上京华十二楼|万分春色满皇州|别来谁送尊前景|独有黄花解报秋
午风庭院绿成衣|春色方浓又欲归|蝌蚪散边荷叶出|酴醾香里柳绵飞
百花众宝细庄严|不是青州旧布衫|满载天香浮远水|遥分春色下层岩
绣幄珠帘护宝栏|露华犹自怯朝寒|呼童暖酒浇檀晕|春色偏怜带醉看
土桥茅屋两三家|竹里鸣泉漱白沙|春色恼人无畔岸|乱飘风袖拂梅花
病身愁思两萧条|乱帙残灯伴寂寥|但觉年光欺倦客|不知春色媚良宵
馆娃宫里落花多|春色撩人可奈何|南省风流又架阁|宫才解赋馆娃歌
洛阳春色画图中|幻出天然夺化工|不泥繁华竞红紫|一般清艳领东风
苍苔玉艳委西施|玉胆冰姿尚伯夷|春色一般清浊异|梅花亦自有安危
蒲桃宫锦九天来|皇帝恩晖满越台|归汉自缘南海尉|至今春色上林开
青烟拂拂扑晴晖|帘幕无风永日垂|不恨离人归不早|只疑春色故相欺
半世浮名梦未醒|他乡春色眼犹青|自从河济收功后|赢得馀闲点内经
今霄春色正无涯|何事永轮不放华|共喜君侯布春泽|欲令时雨润烟花
新堞连延表旧城|城中门第半公卿|千红万紫皆春色|白傅园林独擅名
春色平台散客愁|淮南桂树小山秋|身为一郡风尘吏|借问何如此薄游
牡丹经雨发香芽|满地新红因饿鸦|利嘴可能伤国艳|只教春色入凡花
唤回残睡强矜持|浅破朱唇倚笛吹|千古妖妍磨不尽|长随春色上花枝
旴江一带碧涟漪|来凭阑干把酒时|吏役不知春色晚|绯桃花发两三枝
嘒嘒新蝉绿叶遮|一声临晚到山家|未应春色全归去|犹有芳丛刺史花
今年春色可胜嗟|二月山中未见花|长忆去年今夜月|海棠花影到窗纱
杨花飞去落谁家|紫禁人闲惜岁华|谩向园林觅春色|折残枝上两三花
十年骑马战龙沙|不道功成两鬓华|昨夜思归有乡梦|江南春色遍梅花
雨前初见花间蕊|雨后兼无叶里花|蛱蝶飞来过墙去|却疑春色在邻家
春云霮䨴弄朝晖|清峭馀寒透裌衣|最喜园花浑似旧|十分春色一分归
罗浮春色自君来|万叠云山紫翠开|无限风光皆落手|袖中归去有蓬莱
吴王旧国水烟空|香径无人兰叶红|春色似怜歌舞地|年年先发馆娃宫
武林春色日初迟|花满垆头酒满卮|无奈双龙愁里别|绿杨几度啭黄鹂
花好无名笑太红|乱收春色束薪中|香生炊黍终无怨|多少朱颜木槿同
生来便唤白头公|名物相依偶此同|满地东风自春色|非关临老入花丛
光风转蕙汎崇兰|墨润浑疑露未乾|春色夜来深似海|空留清影月中看
谷雨宜晴花乱开|一壶春色聚书斋|园林此后无车马|竹杖芒鞋政自佳
郭外湖亭柳未芽|平堤春色逗梅花|游人更拟西陵路|肠断东风不到家
活水亭前草阁东|偶来无语立从容|梅花淡淡含春色|野竹潇潇动谷风
北固横江尽|东南第一州|六朝都在望|回首倦登楼
忆昔跨吟鞍|花翁赏新句|回首十年强|肠断天竺路
多病宜田里|无名籍殿衙|一耽林馆胜|回首笑尘哗
疾恶怀刚肠|世人皆欲杀|魂魄犹正直|回首肝肺热
久喜房廊接|今成道路赊|明朝回首处|此地是天涯
芳菲不得驻|会取馀春还|欲知回首处|渭曲苍茫间
日暮天无风|岸巾夕阳中|回首发遐想|明月已升东
越女立吴船|容娇髻欲堕|回首不见侬|将腰轻转柁
栖非梧不憩|渴以醴为浆|回首笑鸱辈|方争腐鼠忙
河亭收酒器|语尽各西东|回首不相见|行车秋雨中
四序有佳趣|今古盖共兹|桥边独微吟|回首忘所之
心逐轻波去|身随匹马归|据鞍挥泪尽|回首一依依
独立偶怀古|临风还自伤|一声樵唱起|回首暮山苍
剑浦犹残堠|螺江始问津|向来风浪恶|回首谢灵均
既收其印绶|犹送以车船|回首柱下史|江边更可怜
祇有天在上|更无山与齐|举头红日近|回首白云低
明月落帆时|荒山孤夜夜|回首白云飞|吾亲在其下
开口赠两桡|老婆心更切|回首与翻身|亦未为剿绝
晓色兼秋色|蝉声杂鸟声|壮怀销铄尽|回首尚心惊
判袂知非远|驰轺约屡经|犹于暮云底|回首汉皋亭
落花一恋枝|欲别更回首|今日同枝花|明朝知在否
送别章江门|何须折杨柳|天涯去住情|春风几回首
敝邑连山远|仙舟数刻同|多惭屡回首|前路在泥中
水国无真梦|乾坤有至寒|辽阳深雪路|回首月中看
回首三巴曲|平生万里桥|衣冠无赖客|花月可怜宵
扶策出林坰|同行畅野情|依依重回首|相似听泉声
惜别在今朝|车马去遥遥|一行一回首|踟蹰过板桥
西山四百寺|寺寺金银台|莫言去天远|回首见蓬莱
征路日才几|客心时已烦|春风花鸟处|回首忆田园
郎自襄阳人|惯饮襄阳酒|未醉向郎言|郎醒应回首
僧归绕曲涧|回首望林端|遥知爱啼鸟|也向树梢看
晚行丛竹下|群雀忽惊飞|一笑为回首|拈花上翠微
昔年度兹岭|回首念慈亲|如今望云处|惟有泪沾巾
北走惊险难|十步一回首|碧海吹衣裳|挂席上南斗
当年下沔鄂|回首几秋风|景物浑如昨|千帆落照中
全肩担荷时|落日重回首|世无相逢人|先生不在酒
江边寻至乐|回首觉忧思|宇宙皆吾事|心宁不在兹
扬帆度吕梁|回首见萧县|桃源何处村|千家寄高岸
欢聚九十日|回首都如梦|明月与清江|东轩又难共
云满南阳陌|书藏善和宅|行行重回首|无使归思隔
山风吹雨霁|藉草对邻僧|回首淹留地|白云知几层
老骥空伏枥|长琴有断弦|伤心共隐地|回首更茫然
百尺牵大河|一步一回首|懊恼石尤风|多于故人酒
浩荡想幽冀|行行郡国遥|天寒落万里|回首向风飙
今吾抱何恨|恨无匡复姿|含笑看吴钩|回首蛟龙池
相遇忽今日|故人无少年|临风重回首|况是落花天
自君之出矣|孤月鉴虚牖|思君如飞花|随风不回首
莎草迷裙绿|荷花上颊红|荡舟人不见|回首背西风
书窗二尺檠|炉亭一樽酒|别去七十年|此乐重回首
策筇山下路|未省尽幽寻|回首见桑柘|始知墟落深
孤飞尔自可|回首念同群|欲向青冥诉|惟愁总不闻
迢迢万里馀|绝域谁慰怀|我圃日苍翠|回首望两崖
君行急回首|望望黄金台|寄语谢诸君|为我联翩来
旧业留芳径|闲云度远岑|溪桥回首处|应悔出山深
京岘望杨州|石愧向江左|回首秋云飞|苍然见淮楚
病里忆行踪|征车不可从|知君回首处|天上二茅龙
别家非愿久|回首已徂年|今夜寒斋雪|何人听折弦
我归惊十年|回首如信宿|惆怅谪仙吟|人生鸟过目
回首蓬蒿里|重吟薤露辞|英雄下世久|慷慨欲谁悲
归棹破沧潮|遂成千里别|亭亭玉台峰|回首心应折
山中石作门|迫窄不可步|回首望藤萝|迷却来时路
前山飞暮雨|牛上展青蓑|回首牛呼犊|哀音儿唱歌
惜别远相送|却成惆怅多|独归回首处|争那暮山何
回首乌啼夜|伤心月满楼|真成花命薄|不及柳风流
红芳开绣户|碧草衬斜阳|楼上频回首|思君道路长
古寺借梅看|欲去仍回首|试问优昙花|有此寒香否
市桥日莫蹇驴嘶|双袖龙钟醉似泥|回首长安泪沾臆|落花何处杜鹃啼
湖上千山山外天|寒光翠色混轻烟|篮舆路转重回首|疑是松江在目前
千载追崇古帝祠|不知世代几推移|未须回首叫虞舜|今日亲逢虞舜时
云台玉局旧曾谙|回首茅山亦再监|惟有亳祠尤久任|白头三度入冰衔
蔚阳山下祖茔居|巍岭崇高画不如|离乱不堪回首顾|春秋谁为扫坟庐
扬舲无奈客心何|暑雨平添潞水波|草阁驿亭谈笑别|碧山回首暮云多
短檠灯影夜踌躇|此日初封寄弟书|北望长安千万里|江天回首雁群疏
何翁高节与冰清|佳婿交驰玉阙名|怅望长江水已释|不堪回首望乡情
魏帝当时铜雀台|黄花深映棘丛开|人生富贵须回首|此地岂无歌舞来
白发王孙旧宋人|汴宫回首已成尘|伤心畏见北来骑|何事临池为写真
去年花下把金卮|曾赋杨花数句诗|回首朱门闭荒草|如今愁到牡丹时
流花桥上踏春还|回首荣华薤露间|一片冰心堪内映|宁愁时俗薄朱颜
少时暮暮复朝朝|一水相望恨未消|岸曲横舟试回首|隔帘斜立数妖娆
旧事巫山一梦中|佳期回首竟成空|郎心亦是浮萍草|莫怪杨花易逐风
楼成白玉白嵯峨|欲借修文君柰何|回首乡园频洒泪|故人零落已无多
讲毡曾报鳣衔三|位列台司祸已涵|回首夕阳亭上路|清忠千古更谁惭
海坛门外浪滔天|妾上城楼君上船|回首西风深巷底|梅花霜月夜如年
锦城旧事不堪论|回首繁华欲断魂|绣毂金羁三十里|至今犹梦小东门
铜瓶洒遍不胜寒|雨点匀圆冻未乾|回首曈眬朝日上|槐龙对舞覆衣冠
载德南行数月长|天门稽首结离肠|趑趄一步一回首|与世俱传不忍忘
官舸乘风五两轻|寒流拍岸浪花生|张家湾上频回首|记取南还第一程
劄劄肩舆相后先|闻君尚在一把莲|行行十步九回首|及早相将到洞天
香炉峰色白巉巉|黄独无苗雪满镵|燕子经年江上别|东风回首听呢喃
河上秋风九月高|临河酹酒发归舠|县知一路思亲意|回首京华梦寐劳
八月风吹汉水槎|江东回首更思家|南沙亭上人如玉|赋罢清秋菊有华
眼底巉岩万古珍|乾坤回首几风尘|公来一拜还袍笏|不道天涯有美人
萧条书剑别吾曹|回首鹓班建礼高|不是三闾才见忌|千秋谁见楚人骚
一吟一涕一伤神|回首暌违是十春|漫喜来诗能慰藉|不知公作九泉人
见处分明得处亲|直于剑刃上翻身|连云栈阁重回首|已是昔人非昔人
吾道从来没正偏|就中达者便为先|花前一笑即回首|此去西川路八千
团团碧树压宫城|白凤门楣淡日明|回首琼华仙岛上|片云犹欲妒新晴
男儿结局贱浮名|回首空嗟一未成|遗得八旬垂白父|泪枯老眼欲无声
艾家河边蒲叶长|扁舟昨日过端阳|荆南客路千馀里|回首铜台亦故乡
倚山临水旧烟霞|回首人间几岁华|溪鸟不随时事改|春深啼上野棠花
琼林花底散游鞭|回首长安十八年|羞把文章对年少|老夫衣钵不堪传
故国恩深五世馀|强秦回首已丘墟|东风阳武惊尘起|犹似韩椎击副车
丹成八极恣神游|蕊阙风随鹤骑秋|上苑看花犹一梦|五云回首帝王州
巳闻春日雪生香|更着秋来叶醉霜|到此春秋无一物|不堪回首吊兴亡
曾闻清介饮琼浆|更听寒声急可伤|谩道绿杨深处隐|也应回首顾螳螂
手挼红杏醉繁香|回首春前梦一场|便与经营百船酒|再来应是菊花黄
又骑官马过中原|袖有芝泥御墨痕|岭海孤臣天咫尺|五云回首是都门
睡起昭阳暗淡妆|不知缘底背斜阳|若教转盼一回首|三十六宫无粉光
回首苍黄剑色分|中原豪杰正思君|自从追取青鞋去|且向吴山领白云
明星落处是溪边|回首如今四十年|清晓深衣来会拜|人无少长识师传
回首南皮旧迹存|当时词客半销魂|由来笔札君房妙|一柱灵光镇海门
吴中女儿学画眉|日高打桨放船迟|笑将湖水作明镜|回首问郎宜不宜
吾道而今久寂寥|丹霞回首路迢迢|名山有约无筋力|且泥同参话一宵
西施浦头鸿雁声|苎萝山下于菟行|前村路暗愁未到|回首海天秋月生
懒性作书非所便|忆君回首漫悠然|如闻有弟忽相觅|复道诗简见附船
汉庭从事五人来|回首疆场独未回|今日送君魂断处|寒云寥落数株梅
山云段段映襟裾|城市凡情得扫除|回首太颠沧海上|一篇还累退之书
去年看曝石渠书|内酒均颁白玉腴|今日醉登延阁望|几人回首忆穷途
久矣维摩误色空|愧无长翮溯晨风|空岩长笑一回首|又在扶桑东复东
折柳都门路遂分|故人回首隔烟云|不知此别千馀里|犹乞兰亭学右军
书生豪气压千军|示者扶桑一卷文|铁研未穿时世改|功名回首信浮云
怪雨盲风卷却春|傍栏萧瑟只青筠|引雏燕子朝来去|回首多情语更频
病香无力被风欺|多在青苔少在枝|马上行人莫回首|断君肠是欲残时
疏陈谕蜀选廷臣|愧我无才慰远人|万里同来不同去|暮云回首一沾巾
萧条平马逐飞蓬|回首园林平露中|政事文章君得法|如今太守古人风
越王台下送离觞|回首关河路渺茫|别后相思孤笛夜|凤凰台下有微霜
一年一度此夜好|八月十八看潮生|天涯兄弟空回首|孤客江城无限情
万古乾坤一寸心|西风回首二毛侵|青山幸有全归地|敢向烟霞计浅深
常时百步马先疲|今日岩前故不迟|回首兔宫犹未远|会须千里巧相随
故人别我江东去|不堪回首城边路|明日思君不见君|惟有春云满江树
鸡犬桑麻自一同|四山环县作畿封|三坑路口一回首|石壁苍林千万重
粉靥娇春掌上轻|玉琴声里见深情|花边临别重回首|犹恐丝弦说未明
纷纶争径蹂新苔|回首龙园晓色开|一尉鸣钲三令趣|急持烟笼下山来
壁津渔火照江城|城下滩声彻夜鸣|寒笛莫吹杨柳曲|故园回首不胜情
曾分定石竺峰前|回首秋风三十年|漠漠吴天自空阔|老猿和雨哭苍烟
不学时妆添酒晕|休将风景对茶前|沈香亭北空回首|目断关河万里天
孔林东奠龟蒙山|阙里长存天地间|要得吾儒振羽翼|迷方回首圣贤关
帝青天映曲尘波|时有游鱼动绿荷|回首家山又千里|不堪醉里听吴歌
偶逢樵者问山名|天外三峰削不成|日暮长堤更回首|淡烟疏雨过高城
两竿落日溪桥上|半缕轻烟柳影中|多少绿荷相倚恨|一时回首背西风
忍死元非爱一身|百年两世此遗娠|手缝襁褓和残泪|抱向高堂回首频
烟轻云淡雨冥濛|无数莺声乱竹中|回首桃川知不远|飞花随水出墙东
君正忙时我正闲|如何同得到钟山|夷门二十年前事|回首黄尘一梦间
风骚回首一茫然|漫浪如公亦可怜|懒是拜人偏拜石|至今犹说米家颠
北岭寻花云绕屐|东湖载酒水平船|旧游零落令馀几|回首春风十二年
遥望湖塘炬火迎|才归村舍雨如倾|畏途回首知安在|催唤儿童暖酒铛
山城驻节足清幽|不是王程敢滞留|回首长安同日远|未闻星使报轩輶
路过方岩未及游|肩舆回首兴难收|野桃带日遥相笑|笑我山情不自由
青云素志几层磨|白发乌纱可奈何|回首家林问城市|就中真乐许谁多
平明策马渡漳河|回首东秦紫气多|若见谢榛应借问|不知华发傍谁过
封掌丝纶罢记言|职亲黄屋傍尧轩|雁行飞上犹回首|不受青云富贵吞
对倚青萍夜不眠|雄飞雌伏漫谁怜|衰杨古驲安平道|回首西风巳十年
湖外青山别路长|沈吟旧事总堪伤|故园明月门前柳|回首春风各断肠
花老辛夷万绿肥|草香江岸燕低飞|故人竟负看春约|回首东风事已非
大陆风高万马腾|喻家围上放秋鹰|霸台东去堪回首|落木荒山入固陵
岁时瞻拜倍伤神|回首中庭泪满巾|斯道未闻缘底事|直惭温饱负吾亲
旧著群书费苦寻|云山回首负初心|归舟重到临江驿|玉笥山前芳草深
堪笑江湖几钓徒|朝来相唤暮相呼|祇今风雪蒙头处|回首烟波一个无
一碗分来百越春|玉溪小暑却宜人|红尘它日同回首|能赋堂中偶坐身
雪筠霜木影差差|平野风烟望远时|回首十年吴苑梦|扬州依约鬓成丝
青菜青丝白玉盘|西湖回首忆临安|竹篱茅舍逢春日|乐得梅花带雪看
妙年文墨秀儒林|老眼今晨得再明|历块过都聊可待|未须回首一长鸣
南山幽阻剩宜秋|飞盖时临最上头|故国五云回首是|不须重起望京楼
画船椎鼓过龙湾|回首升州只见山|前日方来今又去|闲人元自不曾闲
岭头回首是官塘|野树青红天雨霜|清气著人吟不尽|玉霄峰顶过重阳
道人欲筑希夷室|自向身中炼火丹|何日朝元游绛阙|九霄回首月华寒
未渡鲸波寇盗深|中原回首涕成霖|清愁万斛无消处|赖有幽花慰客心
雁行零落禅床寂|回首人间二十年|曾见缁衣立函丈|不堪抚卷重凄然
怀清台废娇娥怨|醉白堂空过客愁|若向此时回首看|生平富贵一齐休
天留孤𪩘岌青冥|约束淮流入汴京|往事不堪回首望|倚栏斜日看潮生
万牛回首重丘山|才大谁令挽不前|只好垒胸浇酒遣|未妨洞腹晒书眠
一度遭佗痒处抓|愤然回首要翻交|谁知到后重遭毒|劫石销时恨不消
寂寥满地落花红|独倚栏干花露中|征客未来音信断|年年回首泣春风
故人作镇在辽阳|剩有声名动帝乡|我忝相知重相忆|不堪回首海天长
三月春光欲暮时|故园回首意兼悲|道傍杨柳心枯尽|犹有青青到远枝
相逢一笑又相离|肠断登临送别时|久占都亭惭重客|秋风回首片帆迟
敬亭寒夜溪声里|同听先生讲太玄|上得云梯不回首|钓竿犹在五湖边
当年一笑得英游|共吊沉碑汉水头|回首鹿门高遁去|人间姓字亦千秋
十万櫜鞬临易水|五营旗鼓出中山|去年今日西岑别|回首吴山梦寐间
去岁端阳奉御筵|金盘角黍下遥天|黄封特赐开家宴|回首薰风又一年
回首边城暮霭轻|乱山深处宿归程|流泉绕榻鸣寒夜|别是劳生一段清
西风回首岭云东|多病怜君事事同|永夜若题招隐句|可能吹到桂花丛
雨蓑烟笠老江湖|回首人閒万事疏|不向市桥鱼换酒|似闻官路有徵车
黄云如雾旧生涯|回首南洲道路赊|饮啄已为忘客苦|飞鸣不觉夕阳斜
君来烟草正凄迷|君去溪头柳叶齐|挂席中流竟东上|莫重回首向荆溪
昔日玄都花满衢|看花曾数暗香无|菟葵燕麦凋零尽|回首寒山树一株
二十年前旧友生|缄封远寄见交情|旧游回首多零落|大器如君合晚成
耕破威音那畔田|向来荒草不知年|铁牛闲卧无人唤|回首芃芃绿满川
一尺春泥频侧足|半池天水欲清神|柳黄梅白贪回首|惊起啼鸦雪洒人
三供飞来个白鸥|炯然点破一池幽|午阴小扇人回首|何许白苹江上愁
此地何因著此君|藉之除扫簿书纷|山中为尔曾成隐|回首悠悠空暮云
交游回首散如烟|重过洪州隔世然|手种垂杨皆合抱|朱颜安得似当年
风急江深少着篙|夕阳回首谩波涛|鳊鳇入手看能几|怪得渠侬索价高
径山无法与人传|几度亲遭劈面拳|今日大唐回首去|鼻头元在口皮边
瀛洲携酒听黄鹂|犹忆陈生限韵诗|回首故人为客尽|绿槐深院可胜思
退休林下屈朱轮|逸老亭边袂欲分|一诵高斋回首句|感公认我独慇勤
骏骨黄金且未哀|飘然裘马赋归来|河梁日暮骊歌发|回首高天郭隗台
绿柳阴中问子规|劝人归是劝春归|人须回首春须暮|何不成都西去飞
前春别宴武陵溪|候馆垂杨暖拂堤|忽见画图疑是梦|故人回首洞庭西
吴姬一曲采莲歌|回首秋风卷碧波|翠盖不能擎雨露|鸳鸯应怨夜寒多
露桃烟杏逐年新|回首东风迹已陈|顷刻开花公莫爱|四时俱好是长春
玉兔轮中方是树|金鳌顶上别无山|虽然回首见烟水|事主酬恩难便闲
江山摇落见霜葩|枕畔香风到细丫|不是先生爱孤寂|人间回首已无花
析薪岸口晚风和|罢钓湾头月满蓑|相对无言成一笑|黄尘回首是非多
人道归云未足夸|洪羊石乳更谽谺|连环入梦难纡轸|回首西风又日斜
宗祊颠覆力难支|独抱瑶琴只自悲|一曲清歌欲流涕|故都回首黍离离
小小仙踪去不还|空标遗冢落人间|钱塘门地家何在|回首临平隔断山
鸾书趣燕五城东|下视星辰在半空|行过摇台重回首|玉清更在有无中
德尊待士真忘势|位下忧民每悔狂|明日岷峨应渐远|莫云回首看青苍
大丈夫儿合自知|得便宜是落便宜|无心用处急回首|莫待天明失却鸡
房相西亭鹅一群|眠沙泛浦白于云|凤皇池上应回首|为报笼随王右军
病来纱帽半封蛛|回首交游叹耳馀|风力羡公抟九万|翻云为扫过空虚
嫩烟轻染柳丝黄|句引花枝笑凭墙|马上王孙莫回首|好风偏逐羽林郎
七曲弯弯翠栎林|风吹万叶自清音|行人已在长松杪|回首原田似井深
洞庭西望楚江分|回首姑苏是白云|今日南湖采薇蕨|何时重谒圣明君
临高始见人寰小|对远方知色界空|回首却归朝市去|一稊米落太仓中
一冬风雪出村稀|忽见梅花映酒旗|行过江桥屡回首|无人寄与绍隆师
十二峰头度此身|山中花木万年春|同时金屋知谁在|回首山河不属秦
雪晴霜树胜春红|回首临平杳霭中|正是诗人栖稳处|青山明月满归篷
萍生儿子点疏星|荷捲文书立万丁|回首南高峰上塔|手中攀得玉竛竮
虏骑胡兵一战摧|万灵回首贺轩台|天教李令心如日|可要昭陵石马来
半生皮骨走红尘|回首杨朱倍怆神|老去垂缰今已晚|出门有路即通津
香销箧里旧裳衣|回首人间万事非|天阔海宽魂杳杳|云𫐌何日复来归
年来书剑客长安|尘满青袍鬓雪寒|回首故园归未得|好山多在画中看
海南一片水云天|望眼生花已十年|忽一二时回首处|西风夕照咽悲蝉
云阳郭外草萋萋|作阵杨花路欲迷|几树黄莺啼不歇|行人回首晋陵西
孤篷如磨绕汀沙|叶满平湖藕未花|回首竹西亭渐远|一江烟雨酒旗斜
毕竟归山是胜游|道人阅世本无求|小舟东下轻如叶|回首红尘一笑休
何处逢人话小苏|黄茅冈绕一城孤|间关回首闽南路|今日扁舟得顺途
一棹依然入五湖|数声长笛楚山孤|岳阳楼上高回首|何处长安旧酒徒
蛟鳄垂涎历畏涂|如今欢喜去携锄|一生患难休回首|疋似元符曾上书
长淮一道入沧溟|滚滚黄流若建瓴|回首故乡何处是|春风多少短长亭
夜郎自古流迁客|圣世初投第一人|不是施州肯回首|五溪三峡更谁亲
残日塞鸿高的的|暮烟汀树远依依|此时回首情何限|天际孤帆窣浪飞
苎萝山下女儿娇|回首吴宫恨未消|独立西风缘底事|效颦空自逞妖娆
梅子初黄晚雨收|闲身犹著木棉裘|谁怜白苎新裁就|回首西风又是秋
郎步溪头系客船|家山回首思依然|公馀剩有登临地|见说南湖似剡川
君采翩翩子业前|尔兄华省并称贤|持杯此地双钩色|回首浮云二十年
囊有清诗无一钱|夜窗翻倒谩妨眠|荆溪溪上长回首|不见音书已二年
几时不见鹿皮翁|回首碧云天自空|记得去秋新月夜|豆花棚下说年丰
西来迁客莫回首|一望令人一断䰟|正使长安近于日|烟尘满目北风昏
连云不见五城楼|曾立金鳌顶上头|回首乾坤双雪鬓|海风吹梦落沧洲
黄金碎捣作微尘|露染秋和色未匀|回首琼林休怅望|素娥元是月中人
并门回首太行山|公子翩翩一骑还|夜斫探丸朝蹴鞠|谁能驰逐五陵间
偶因行乐到村前|地湿莎青雨后天|日暮长堤更回首|绿杨花扑一溪烟
由来秉节世无双|独守孤城死不降|何似知机早回首|免教流血满长江
石窦鸣泉自招隐|故邀风月到林扃|我今欲去尚回首|多少人来不肯听
春来日日望郎归|转觉天涯信字稀|回首又惊三月暮|东风门巷柳花飞
敲碎吟扉杳不闻|数声犬吠谷中云|几番欲去重回首|立尽斜阳不见君
险诈沾沾不愧天|交情回首薄如烟|东游万里虽堪乐|滟滪瞿唐要放船
回首朱明意若何|石楼潜听步虚歌|黄龙锁断梅花路|只恐游人到不多
南枝北枝春事休|啼莺乳燕也含愁|朝来回首频惆怅|身过秦川最尽头
三日山中醉复醒|径归回首愧山灵|从今惜取观书眼|长看天西万叠青
凤凰不见已多年|回首西康思杳然|珍重钱郎移竹意|庭前雨露是尧天
越绝溪山第一州|画图城郭几淹留|闲思禹庙斜回首|髣髴云端见郡楼
菱湖柳岸水禽啼|野鹤沙凫恨不齐|梦断篷窗懒回首|一溪晴雨过塘西
𩦺鞍回首欲相呼|不忍轻抛万玉图|诗骨与花争胜绝|灞桥还似六桥无
名山不负古栖贤|种玉开云岂偶然|回首岭南笑顽石|点头不上米家船
江上新园一段清|雨馀偏爱踏莎行|年年马上风尘表|回首天涯是此情
雨熟林擒半压枝|白头回首立多时|生来自有山翁态|不羡珍禽学画眉
野店南来古佛堂|旧游回首几星霜|不知别后参何法|枯木寒岩带夕阳
归传匆匆一过家|驿亭回首见梅花|绝知天汉朝宗近|去去方乘犯斗槎
村边紫豆花垂次|岸上红梨叶战初|莫怪烟中重回首|酒家青纻一行书
一从相别潞河头|回首风光已暮秋|知汝近来应念我|等闲谁伴竹林游
扁舟经月溯江流|又向江陵换蜀舟|肠断一声离岸橹|不堪回首仲宣楼
酒家旧识玄真子|街吏尝随杜牧之|回首昔游堪一笑|暮年茶果祇僧期
北津杨柳迎烟绿|南岸阑干映水红|君到襄阳渡江处|始应回首忆羊公
姓名何事到金瓯|沧海横流浩莫收|鹄立白袍三百个|有谁回首望崖州
旱后催科恼杀侬|且随尺一解而东|灵山忽近西山远|回首新吴一梦中
霄汉冥冥见羽毛|秋飙凉月送诗豪|长安回首渺何许|一任云台万丈高
欲呼回首不知名|背立东风几许情|莫道画师元不见|倾城虽见画难成
度坳蹑岭一徐行|回首双峰独注清|更出前村舒病眼|时从牧竖得源名
悲欢回首两茫然|忆别龙门又半年|应是旧时歌舞处|和风开冻一层天
溪山虽好政须人|终日伥伥此水滨|试并栏干一回首|祇馀鸥鸟似相亲
交衢尘雾祗相煎|回首山林去未缘|安得委心无一事|陪公清话许忘年
百尺高台傍水浔|东来先拟一登临|行舟已过空回首|不尽平生仰止心
平日生涯一短篷|只今回首画图中|平章个里无穷事|要见三山老放翁
此是吾师安稳处|故山回首锁烟霞|昔游记得重阳日|篱菊旋抽两度花
春闺斜月晓闻莺|信马都门半醉醒|官柳青青莫回首|短长亭是断肠亭
回首中原叹黍离|山河无复旧城池|安知七宝轮王境|顿作天人现五衰
葱茜亭亭爱一橙|日供清趣映檐楹|明朝回首怀萍梗|记得沉吟此际情
荆棘场中二十年|中间回首实堪怜|欲从何处求心性|日用由来总是天
回首分携四越春|江云海树梦频频|过鸿聊寄相思字|定对梅花忆故人
浣纱游女出关东|旧迹新词一梦中|槐陌柳亭何限事|年年回首向春风
云台貂冕成堆土|钓濑羊裘照九秋|认得南柯不回首|清名万古尚溪流
清湘浮影动涟漪|寒日收光下翠微|回首君亲正无奈|幽禽俄叫不如归
毗山岚翠入苔溪|曾倚池亭醉夕晖|回首交朋半凋谢|烟波无际白鸥飞
田无数亩难回首|士少高风易折腰|古往人非秋自老|松轩吟对雨潇潇
绿阴回首代红英|客舍流光只可惊|病起偶宽书簿债|独将尊酒向谁倾
春雷殷殷动江村|头角峥嵘遍石根|回首一湾溪上路|为君归思绕篁墩
相国平泉水竹居|吴山花石世间无|游人马上休回首|一半春风在里湖
荷气夜凉生枕席|水声秋醉入帘帏|一帆千里空回首|寂寞船窗祇自知
双娥娇掩为谁颦|反被荣华误却身|回首东吴何事业|野烟寒水更愁人
扁舟随雁出枫林|回首禅房积翠深|自笑尘缘消未得|赠君惟有白云心
眠云跂石十馀年|回首抛官一瞬间|送旧迎新也辛苦|一番辛苦两年闲
德行文章要两全|乾坤回首二千年|自从孟子七篇后|直到于今有几贤
北地卤莽不足传|济南拮据殊可怜|女曹轻薄莫相笑|回首西京落日悬
延陵庙里碑仍在|黄歇坟前客不过|回首此时空吊古|半江烟雨夕阳多
东山寺里相逢地|陆子泉头再会年|震泽烟波彭蠡月|乾坤回首一茫然
外合中函四顾平|大明东出月西生|莫言直上难回首|千仞峰头踏地行
东南半壁日昏昏|万骑临轩趣幼君|三十六宫随辇去|不堪回首望吴云
青青千里乱春袍|宿雨催红出小桃|回首北城无限思|日酣川净野云高
祖帐飘扬堤柳边|北来飞盖复连翩|追随不忍轻言别|回首城楼没晚烟
泥金撚铁缀花枝|浅白深红映酒卮|回首琼林真一梦|插花还似去年时
妾愿为云逐画樯|君言十日看归航|恐君回首高城隔|直倚江楼过夕阳
木兰紫近辛夷坞|芳树高高结翠阴|回首辋川裴迪老|不知谁与伴行吟
迎门儿女笑牵衣|回首人闲万事非|自是田园有真乐|督邮那解遣君归
医无闾畔暮云齐|回首军城万垒低|莫怪鲜卑惊白马|使君原是旧安西
霜落风高恣所如|归期回首是春初|上林天子援弓缴|穷海累臣有帛书
锦机春煖凤停梭|生死情深可奈何|回首不堪肠断处|高坟新起白峨峨
等是人间出世人|数他珍宝信非珍|茫茫白日谁回首|此处元无一点尘
豪家游赏占头船|趁得风轻放纸鸢|手拍丝轮争上下|一时回首看青天
晴明又喜蹑云烟|旧迹来游兴浩然|心事满怀题不尽|长吟回首五云边
峡口寒流如箭急|滩头轻棹若云奔|玉峰楼锁人归去|回首斜阳一黯魂
六旬七次度梅关|回首梅关想岁阑|衰病似难堪跋涉|寸心觉比旧时丹
回首横枝千万条|可怜烘日欲冰消|谁知寂寞临溪壑|却解和羹荐庙朝
枫林霜冷叶初斑|鸟道行人返照间|忽见南鸿云里度|为谁回首九华山
当时朝士已无多|故里心期柰别何|不用凭栏苦回首|且来花里听笙歌
几重岭隔几重湾|路入濛濛烟雨间|独立溪桥重回首|前头已是剑州山
中峰嘉树绿阴阴|洞里灵踪已遍寻|欲下山门又回首|数声清磬白云深
熊轓皂盖大梁游|回首金陵二十秋|闻道西关子城下|雁鸿飞尽水空流
小帘灯火屡题诗|回首青山失后期|未老刘郎定重到|烦君说与故人知
九重拈笔写清秋|草底微禽亦见收|回首故宫花石外|离离禾黍不胜忧
吴山已远见淮山|未觉风尘上客颜|家在沧浪重回首|彷徉且作半年闲
道气凄凉七百年|招贤一举独非天|当场礼义难分别|回首空山重惘然
孱颜苍玉抱幽村|突兀双龙窟宅尊|回首万山东尽处|冷烟平远半乾坤
一鹤相随复一瓢|山巅水澨足逍遥|秪因恋阙情无限|回首忘过万里桥
蜕壳清高寄碧柯|宁知螳背已操戈|人生得意须回首|近日吴园露更多
九折危途寸步艰|至今回首尚心寒|元来自有安身处|茆屋三间似海宽
玉阶回首隔云泥|旧赐惟馀辟暑犀|冰簟银床成底事|凉风吹梦凤楼西
曾闻鱼藻颂皇都|见说杭城殿阁芜|却想王孙挥笔处|也应回首念西湖
已恨闽天道路赊|更堪回首隔仙霞|潺湲已是他乡水|纵使东流不到家
御沟新涨雨初晴|杨柳毵毵啭早莺|朝罢都门一相送|故乡回首不胜情
旧隐归来已十年|风波回首几推迁|如闻野史新评在|勇退人今又姓钱
陇上巢空岁月惊|忍看回首自梳翎|开笼若放雪衣女|长念观音般若经
琵琶心事曲中论|曾笑明妃负汉恩|明日天山山下路|不须回首望都门
呜咽江楼角一声|微阳潋潋落寒汀|不用凭阑苦回首|故乡七十五长亭
渡南渡北是长亭|沙上行人立马情|回首若无烟树隔|只应犹望见高城
复岭重岩出路赊|渐看龙口有人家|行行数里犹回首|秋雪满山荞麦花
千里江程一夜过|毗陵回首隔烟波|莫嗟此后音书少|只恨从前笑语多
临终一得老僧言|扫尽胸中事万千|回首荣华都似梦|便能谈笑死生前
听雨篷窗夜不眠|焚香剪烛共谈玄|因君忽忆修文者|回首当时一泫然
樽前花下长相见|明日忽为千里人|君过午桥回首望|洛城犹自有残春
夜合花开昼漏迟|王孙游骑出平堤|玉鞭缓策青林下|回首风前听子规
南州乡里北州身|看画思乡总未真|若到练川佳绝处|也应回首潞河春
身著青罗绯衣裙|口诵白羽黑翮文|半空欲下复不下|回首翩然归五云
潇江路转千峰碧|冉冉苍云拂树低|此去临风忆回首|月明江上鹧鸪啼
绿杨接叶杏交花|嫩水新生尚露沙|过了春江偶回首|隔江一片好人家
归舟夜泛严陵雨|征旆朝冲雁荡云|回首十年千里隔|江山何处不思君
满路人称鲍叔贤|一尊相见暮江边|长安陌上看花处|回首春风十四年
陆阳帐解惜分携|回首层霄不可跻|却喜枌榆连旧社|肯令丘壑隔云泥
忆昨初为海上行|日斜来往看潮生|如今身是西归客|回首山川觉有情
牂牁南去剑峰攒|云净秋空立马看|盐铁且拚今日醉|天涯回首是长安
过尽西城百丈堤|村村鸡犬午声齐|风前匹马不回首|知有幽人在竹溪
忽惊落日转东隅|人意欣欣似跃鱼|泛宅同来真不恶|几家回首叹楼居
大道难将万物齐|先登犹自涉阶梯|翻身直透青霄外|回首方知宇宙低
阴风掀揭波涛壮|歌侧纵横浪里舟|回首白云家万里|可容身作等闲游
紫沙随马细如筛|虎阜龙冈尽此驰|正望长安不回首|行人休赋灞陵诗
梦中据腹是苍龙|醒后遥闻万户钟|记得银屏隐香雾|高唐回首恨云封
呼儿携妇裹书编|月色滩声共一船|回首已游三峡水|此行那不谓登仙
塞外无花少见春|故园回首泪盈巾|想应寂莫深闺里|灯下缝衣寄远人
回首长安似奕年|枰丘坐隐白鸥边|仙人六博何须看|只住人间亦是仙
羊肠世路尽聱牙|不碍庭前满树花|回首野棠思鄂韡|未妨时一到山家
峰头云散日初升|色露微霞云尚凝|回首谢安高卧处|石床萝磴玉层层
青云歧路休回首|扁榜看来也自惊|何日深山更深处|只留黄犊伴春耕
山上荒祠山下溪|系牲断石是谁题|落日行人更回首|青枫树里鹧鸪啼
一念全超旷劫初|玉人端坐白牛车|往来历尽傍参妙|回首途中物物渠
九月严霜塞下飞|连营回首望寒衣|将军纵上移屯奏|无柰公卿半是非
新荷点水麦花齐|一抹残阳露浅晖|回首西山归未得|片心还逐暮云飞
去年今日别庭闱|回首庭闱未得归|天道人心会相契|归欤行即被恩辉
中原回首尽羌胡|王气金陵一丛孤|却向石城求故节|谁云江左有夷吾
万山衮衮尽东来|高处犹存百尺台|回首旧时张乐地|一杯重与酹苍苔
苍苔迹在堂无燕|绿水痕生沼自鱼|回首钓游徒感慨|何时复古喜而书
隽游回首记端平|朝退联鞍出大明|紫陌难寻看花伴|丹山聊听喊茶声
飘零何处问刀环|回首罗浮霄汉间|莫似窦家频织锦|秋风西寄望夫山
晚从秦晋结葭莩|绍也他年可不孤|回首玉山人去远|夷亭斜日雨疏疏
长安箫鼓闹声喧|料得君游自晏然|一见故人便回首|旧山明月待君圆
西风吹老宾根霜|几度青山送夕阳|回首渊明今已矣|黄花犹带晋时香
龙江阙下惜离群|岭外逢人一问君|回首旧游千万里|澧兰沅芷不相闻
相逢一话即相知|日暮匆匆又别离|君过弼城回首处|冈头是我望君时
三年宪府同怀抱|此日离亭惜解携|回首建溪溪上路|春山随处鹧鸪啼
雁峰削玉锁层阴|彷佛梅阳瘴面春|回首揭天挝毒鼓|声怨何止十三人
千重江水万重山|毒瘴氲氛道路间|回首俛眉但下泪|不知何处是乡关
长江天际一帆开|拂袖离歌下越台|君去幔亭回首望|霞光犹似赤城来
疏顽无以答升平|况辱群英远饯情|明日青山回首处|五云遥忆读书声
海风吹浪雨冥冥|江上龙鳞跃欲灵|可便相将吊湘水|暮天回首数峰青
远人莫愁行路难|故乡万里应须还|明朝得风到池口|回首不见蛾眉山
武陵归棹几重山|回首沧波锁暮烟|一寸愁生千万斛|可能容易付湘弦
布帆摇曳夕阳斜|渡口南风起浪花|路入晋陵三百里|故乡回首是天涯
八功德水饮一勺|当下令君热恼消|城里红尘莫回首|小屏风岭好逍遥
鸡笼回首白云间|西入三叉路几湾|天际两峰青似染|舟人遥指是含山
行人元不恨长途|下马旗亭酒可沽|回首琅琊山不见|西风吹起豆田乌
虞渊日傍五龙飞|回首那知万事非|最恨不如汾水雁|年年犹作一行归
青松崖上紫云生|崖下仙人约旧盟|驻马看碑惊化鹤|暮云回首万家城
回首流年一梦间|静思身世立应难|工夫百倍须深勉|莫把光阴当等闲
白石山前云气深|有时飞起有时沈|太行顶上南回首|千里慈闱隔岁心
讲学无功德不修|不才甚矣可无忧|青春回首今何在|堪叹人生易白头
长山砻石片帆斜|小雨初晴日眩沙|回首遥看富阳县|青烟低罩一丛花
山中云散千年气|堤上人耕百战场|瘦马独行回首处|冷烟斜日似咸阳
红颜骑竹我无缘|只住人间二十年|回首音尘两沉绝|每逢寒食一凄然
南人北人朝暮船|东梁西梁今古天|兹地何时复回首|溯流千里到家园
夜深移入小杯盘|回首花枝不忍看|岂与海棠情分薄|老夫自是怯春寒
孟光举案与眉齐|半臂初交又解携|回首旧游真是梦|一声风角夕阳低
客舍怜君日日过|故人回首兴偏多|孤舟无那东风别|芳草萋萋远水波
一樽移对嵌泉头|三五忘情醉虎邱|浮世风波回首处|十分忙杂九分忧
数载交游一瞬休|计程应说到皇州|乡关重雾难回首|何处霜风不是愁
不是玄都种树人|武陵溪上已迷津|少年时节须回首|花落莺啼又暮春
青云峰下紫云生|中有花树春鸟鸣|听鸟看云一杯酒|黄尘回首万家城
岘山回首望秦关|南向荆州几日还|今日登临唯有泪|不知风景在何山
鸣鞭晚日禁城东|渭水晴烟灞岸风|都傍柳阴回首望|春天楼阁五云中
万乘尊荣都弃了|六年雪岭受饥寒|明星一见便回首|到底依前被眼瞒
朝入春山千万重|暮归溪上漫匆匆|白沙岸口长回首|无数渔灯翠霭中
回首高阳二十年|何戡重对各潸然|渭城是处殷勤唱|遮莫明朝送画船
一桡打省犹回首|露布须收人与船|不著钓丝牵老会|却留戽斗付龙眠
不是四方衔命士|偶来亭上赋皇华|凭栏回首三百里|烟水茫茫思故家
高碑说尔孝应难|弹指端思白浪间|堪叹行人不回首|前山应是苎萝山
十里修篁翠拂天|青田漠漠水溅溅|高林忽断惊回首|不觉奇峰堕眼前
故山回首杜鹃啼|客舍谁怜寄一枝|赖有四门章博士|不缘风雨废谈诗
銮坡凤沼接清班|忆昔同朝侍圣颜|此日相逢又相送|伤心回首见桥山
痛饮狂歌空度日|感时心绪杳难平|不堪吟罢东回首|水阁春寒阴复晴
黄陵女儿佩明珰|骑得云间白凤凰|回首苍梧渺何处|凉阴堕地月如霜
美人去作江东云|此酒何时共一樽|若上高楼望吴越|亦须回首念荆门
欺人寡妇与孤儿|操懿裔苗粲若眉|纵有一龙栖白下|铜驼回首不胜悲
立地成佛杀人汉|握节当胸更问谁|莫怪阿师佯瞌睡|要渠回首自知非
只今相候已如斯|别后相逢未有期|一去空山千万里|五云回首各天涯
六朝琼树掌中春|回首胡妆一面新|生羡石家金谷里|千年独有坠楼人
闲向江头倚大兰|西风回首雁声寒|不知浮世奔驰者|滚滚红尘没马鞍
荷香时傍清樽落|菱蔓遥迎画舸开|行到南亭莫回首|绿杨阴外即风埃
使君千骑自东方|回首春云五凤凰|此日主恩曾不浅|还容长孺卧淮阳
拔山力尽霸图隳|倚剑空歌不逝骓|明月满营天似水|那堪回首别虞姬
盘峤中间十里湾|绕山如蹑翠连环|两岐尽处忽回首|只在寻常一望间
晴团红粉护春烟|仿佛江村二月天|记得景卿回首处|一枝斜拂酒楼前
舟行三峡乱峰间|雪浪如山毛骨寒|一帆喜见楚天阔|回首长吁蜀地难
老农虽瘠喜牛肥|回首红尘万事非|耕罢春芜天欲暮|小舟冲雨载犁归
昨夜春霞迸藓根|乱披烟箨出柴门|稚川龙过应回首|认得青青几代孙
东林开士解谈禅|共住千岩万壑前|回首归云不知处|林间相遇是何年
花本伤时不肯香|酒无赊处亦空忙|便逢花酒如何醉|回首凄烟锁景阳
故人来诵故人诗|千里秋风致远思|回首太行何处是|乱山红叶雁来时
王勃挥毫滕阁上|苏仙把酒华山颠|去秋相与追清赏|回首匆匆又一年
三边将相皆韩范|万里狼烟尽息红|回首凤池趍阙地|愧无三策贺平戎
化城文运自今昌|东璧星辉接水光|最喜台成龟出洛|道南回首日扶桑
玳筵当日小红裳|珠压双丫十岁强|回首方知但青子|胡琴声里怨茶商
吾友今生不可逢|风流空想旧仪容|朝来马上频回首|惆怅他人似蔡邕
结绮临春万户空|新林犹自起东风|堪怜一片龟兹国|回首繁华似梦中
山柳叶疏容夜月|古松枝劲起秋风|定知明日便回首|百里牛矶烟雾中
日出扶桑海不惊|曾将巨钓掣鲵鲸|一蓑回首秋江上|卧听兰苕翡翠鸣
红蓼丛边双鹭飞|波痕翻动碧琉璃|须臾相趁却回首|斜立垂杨烟外枝
曾是吾乡旧幕官|秋风碧水记红莲|而今却忆当时事|回首惊看二十年
几年惆怅限江东|暂喜沙头一笑同|依旧扁舟相背发|可堪回首月明中
晓簪茉莉过丁塔|晚带槟榔去卖油|于今脚踏鸾坡路|回首都门曾记不
不将秦事作前徵|此日谁知大厦倾|回首森森梁砀树|绝无风雨凤巢清
回首青山长薜萝|椿庭日永紫芝歌|却嫌咫尺江郎路|笑杀仙人已烂柯
我留子去意凄凄|匹马长途独向西|若到雁门关外望|故乡回首白云低
一树灵椿大十围|秋风回首叹人非|繁阴翠匝行歌地|不忍重看旧舞衣
千寻怪石自崆峒|钟梵时闻烟蔼中|欲向丛祠访神女|洞门回首白云封
十年不见小庭花|紫萼临开又别家|上马出门回首望|何时更得到京华
久拚身心奉刹尘|一生悲智自疏亲|百城烟水迢迢道|回首城东犹昔人
脱得身来上短篷|飘然初试一帆风|孤城回首知何处|祇有凌歊在眼中
我与茅君宿有缘|四年五度过山前|元符直下崇禧路|回首三峰意怆然
长笛一声天地寒|不堪回首月临关|山河不二无全影|莫说前头桂可攀
过了长江与大河|横流数仞绝滹沱|萧王麦饭曾仓卒|回首中天感慨多
北归我已办行缠|久约相从却未然|何处云山堪著子|乱松回首岭南天
冥思已觉生如梦|回首方知色是空|一室萧然山水内|海涛随意出松风
好风十日迎归棹|已历长江及大湖|晓上高亭更回首|五云直此是天都
几岁携家住帝畿|故园终日费心思|无端今日襄江上|回首长安忆病儿
绿杨风引白鸥波|波上遥峰扫黛蛾|莫道同心如白水|渭阳回首更情多
游魂变化事无涯|吴蜀相望万里赊|回首故宫归不得|声声啼血染山花
萧帝倾心向佛家|谩言天女坠天花|芦僧一叶横江去|回首梁园日脚斜
茆盈兄弟昔餐霞|回首松门几度花|留得玉芝逾橘井|炼成金骨胜丹砂
参禅不是小因缘|立志当如铁石坚|百城靠倒无依倚|回首归来吃痛拳
不辞耕遍主家田|日暮归时欲饱眠|渡尽惊波莫回首|后来犹苦牧儿鞭
几年奔走趁槐黄|两脚红尘驿路长|梦破邯郸成独笑|半生回首只空忙
铁桥西畔即吾家|回首黄云万叠遮|四百峰峰皆有梦|空从笛里见梅花
华月中天一凤过|五铢衣薄夜凉多|彩云未断箫声远|回首秦台路几何
岳北秋空渭北川|一村桑柘一村烟|行人莫讶频回首|记得春深欲种田
江山不阻还家梦|笔札难穷感旧愁|回首北堂心最切|可怜无计买归舟
忆随仙侣仕瑶京|几度朝回并马行|回首旧游成大梦|燕山吴水不胜情
潮落平沙小棹移|雨晴烟柳远含滋|非熊好梦知何日|回首沧洲动远思
西湖物色四时春|罗绮香风伴醉人|莫向登临重回首|六桥西畔更伤神
秋莺呖呖雨如丝|晓入西园独听时|回首绿杨摇落尽|数声还上万年枝
秋来几度送游人|黄叶丹枫把酒频|不似今朝分手处|断肠回首万重云
诸葛当年算亦长|成都八百胜栽桑|南阳回首终遗恨|锦里祠堂是异乡
东郊青土尚崔嵬|疑是巴王筑此台|回首当时歌舞地|六宫今尽没黄埃
燕姬白马青丝缰|短鞭窄袖银镫光|御沟饮马重回首|贪看杨花飞过墙
当年溜雨三千尺|回首丘山力万牛|故作轮囷攲绝壁|苦心苍节俯清流
女弟数行伤别泪|翰林两首送行诗|辛勤徒步关西去|回首觚棱日出时
沙柳阴浓岸草深|老犍回首认桃林|手提死雉惊乌啄|赖有田夫报苦心
口衔天宪手持钧|已是龙墀第一人|回首三千大千界|此身犹是一微尘
一沼光涵四座寒|夕阳回首更凭栏|凭师早把香莲种|他日期来结社看
江光湖色渺西东|犀甲牙船几战攻|回首封疆归一统|玉箫吹月过垂虹
竹边书屋柳边舟|白发相逢酒一瓯|回首旧游成远梦|满林风雨不胜秋
暮空云敛月初弦|露气星光共渺然|回首棘闱供试事|秋风梦断十三年
古杉翠𣐕几千章|势压穹岩九暑凉|匠石它年选隆栋|万牛回首立明堂
风送潮回沙地乾|船头山色自相看|凤城回首三年梦|一笑新秋转薄寒
扁舟此日信归风|海上潮生夕照红|送别何须重回首|括山遥在碧云中
瘦苦真同塞草腓|敝衣犹带朔云飞|李陵台上曾回首|昔日怀归今始归
杖藜偏称紫纶巾|画舫清流处处新|谁向山蹊更回首|竹桥西畔问幽人
残星数点照人行|扑面凉沙惹去尘|回首鹊华山尽失|又骑羸马过茌平
山人昔向云龙隐|此地还遗放鹤亭|佳赏百年寻旧迹|磨崖回首乱峰青
密窥神化自阴阳|云御雷车不可当|吹倒玉山风信恶|蛟龙回首也须忙
八尺台盘照面新|千金一掷斗精神|合是赌时须赌取|不妨回首乞闲人
红糁妆条袅袅长|人间不合有天香|千觞未足酬佳丽|回首东风更断肠
携筇来此步飞云|钱满宾阶绿藓匀|江上同归共谁去|不堪回首不逢人
中原回首涕沾裳|谁是当时柱石强|会唤谪仙天上去|扶将日毂出扶桑
死生事大方行脚|彻骨贫穷未到家|一百十城回首处|大淮南畔有高沙
试把人间比梦间|也须回首旧家山|人生待足何时足|未老偷闲却是闲
红桡绿舫荡清波|露脚斜飞湿芰荷|回首涌金门外望|里河犹自沸笙歌
把酒看花贫亦乐|携琴对竹静相宜|客来若问朝家事|回首东风谢不知
万古交驰一片尘|每回回首即长颦|终军壮节堆黄土|何用浮名绊此身
客窗风雨对寒灯|午夜怀人思不胜|梁苑宋台秋色里|也应回首忆同登
地宜冬暖早韶华|回首墙东李亦花|毕竟晨妆自羞涩|岂堪位置寿阳家
人于崖下送君还|回首人间梦觉关|谁识巅崖隔风雨|一重山外一重山
梅溪辟馆子来游|回首如今二十秋|端似韩张互传授|要令编刬绍箕裘
尘昏京洛走胡雏|高卧东山旧草庐|莫向老妻夸不免|诸陵回首正关渠
遥忆当年痴小时|才离跬步即相思|而今落魄沧江外|回首怜儿更是谁
回首长城卧落霞|云开桂影过昏鸦|不须更要千红翠|醉眼灯前已乱花
吏师吾昔得三贤|回首思之几许年|屈指利名多少事|其间廉节最为先
含消半带齿痕香|连理枝分人断肠|从此离魂招不得|晚风回首怨垂杨
画船箫鼓日纷纷|得意归来休论贫|回首张湾何处是|不堪新说李家村
穷涂游子年华晚|折赠无人信手题|留恋清香忍回首|五更立马断桥西
道南诗卷出湖西|恨失当年马上携|高枕何如一峰好|夕阳回首万山低
月团新碾破春酲|赖有归鸿寄好音|人在天涯莫回首|恐输华发上瑶簪
缟裙练帨映丹霞|默默无言不自夸|陌上行人重回首|一年春事数朝花
降士林沾蕙草寒|弦惊翰苑失鸳鸾|秋中回首君门阻|马上应歌行路难
危沙崩岸欲侵墙|直下清江百尺强|过了笋舆元未觉|忽然回首冷思量
石盘鳞鳞水溪急|鹡鸰飞来水中立|前飞回首定相呼|寒枝月明愁影只
裂去儒冠今几年|颠毛萧索任垂肩|相逢记得初相识|回首西风一泫然
教子扶王不二心|几人回首愧缨簪|当廷死诤遵慈训|始觉君侯孝最深
五陵裘马太纵横|谁信阳元是庆卿|燕市酒人看尔在|青门回首不胜情
数枝高柳带鸣鸦|一树山榴自落花|已是向来多泪眼|短亭回首在天涯
鹳崖鱼窟路间关|旬月无由一往还|寒食归宁见邻女|举家回首望西山
西楼门外数峰青|合看芙蓉展看屏|回首东郊晴日出|千人跃马上天庭
独向江头坐钓矶|浮岚空翠点春衣|临流回首看归鸟|高树无风山叶飞
门掩杨花一夜风|自怜羁客尚飘篷|不堪吟罢东回首|鸟傍岩花戏晚红
云帆一片驾长波|茱黍村庄瞥眼过|回首夕阳添泪咏|清河今已混黄河
歌楼回首已茫然|手托蓬窗夜不眠|月色水光摇荡处|鸳鸯飞过别离船
忆昔邯郸道上行|半生回首梦初惊|而今始觉非真实|过眼浮云万事轻
崇冈回首路萦盘|夕照明边小凭栏|船合浅沙催客上|玻璃影里见长安
绿荫深处汝行藏|风露从来是稻粱|莫倚高枝纵繁响|也宜回首顾螳螂
行绕松林不见鸦|只疑山后噪查查|更移数步俄回首|缩脰蹲身立树丫
江上送行潮汛小|船头回首夕阳多|人生有几柳如此|客思不禁花柰何
才见西来又见归|子陵台下水烟霏|停桡应为一回首|笑杀京尘满客衣
乍别吴关两日程|晓风又过吕蒙城|汀苹烟树休回首|总是离人故国情
一緉芒鞋四海忙|何如回首觅灵光|为言鹿苑无生诀|即是龙宫不死方
独坐终日闭寒庐|回首生年五十初|岁月不知垂老至|惟从愤乐自如如
分张天下付群雄|回首咸阳卷地空|六国三秦随扰攘|锦衣何暇到江东
云中初下势如惊|白凤蹁跹雪色翎|多少旧游歌舞地|不堪回首又重经
袖出天书喜动容|从来汗马不言功|长鞭未举追风去|回首相寻异类中
道山仙府旧曾居|堕在尘埃意不舒|回首故人天上住|如何不寄半行书
雨中菜酒得相陪|天忽安排晚霁开|明月归途定回首|橘香时节又须来
寻行数墨祇昏尘|百涅千磨转畏人|狂药浇狂还不谢|百年回首莫伤神
一日相违鄙吝萌|况经三载旷交情|可怜回首云泥隔|梦里犹能说旧盟
太尉园林两树春|年年奔走探花人|今来独倚荆山看|回首长安落战尘
一同游蜀道登天|回首斯须十二年|老我风神今不似|剑门关内陈场前
桄榔枝上夕阳微|寂历秋风吹葛衣|回首前溪灯火起|阴虫声里扣荆扉
故园霜落暮秋时|酒绿橙黄蟹正宜|今日持螯仍大嚼|不堪回首起遐思
燕姬白马青丝缰|短衣窄袖银𩍐光|御沟饮马不回首|贪看柳花飞过墙
不用一字已升天|罗浮回首气如仙|榴皮小记回公迹|会与卢公结永年
金台回首梦仙都|粉署支颐阅画图|稍待功成还大隐|不知猿鹤怨人无
归骑聊乘一日闲|夕阳移座未能还|西风明日丹阳道|回首鸡鸣雪满山
昔从故国瞻梅岭|望杳天南欲断肠|今日曲江试回首|只将梅岭认家乡
故园回首雁初来|马上千愁付一杯|惟有新诗似相识|暮山吟处共徘徊
石磴盘纡木茜葱|扪罗独上最高峰|白云深处时回首|千里江山指顾中
驿骑翩翩秖暂归|寿觞捧罢恋慈帏|秋风万里关河道|回首那堪朔雁飞
肉山六月火云蒸|渴想滹沱一片冰|回首家山林下寺|水帘深处定中僧
桂枝攀得献庭闱|何似空怀楚橘归|好控扶摇早回首|人人思看大鹏飞
一弹太古无弦调|只有柴桑处士知|回首苍梧叫虞舜|南风何日到朱丝
招提回首日沈西|十里香风送马蹄|不是习家池上饮|傍人休笑醉如泥
风正波平可进桡|水光山影暮相交|残阳欲去犹回首|一抹斜红曳竹梢
欢情旧事空回首|死别生离愁奈何|多少邻姬随贾客|瘦容枯眼泪痕多
控矢张弓十作朋|射馀回首列前荣|须臾当殿听宣授|首下尻高万岁声
出山似与高人别|回首时时一怅然|它日再来缘要熟|遍题名姓绿岩边
袁宏徐干各风流|李益王维兴未酬|回首素娥天咫尺|片帆无赖出并州
茅檐家具尽随身|老妇娇儿日可亲|有梦只寻丘陇去|不须回首问耕人
不堪回首泪盈盈|万里淮河听雨声|莫问萍齑并豆粥|且餐麦饭与鱼羹
头目髓脑君甘舍|山河日月泪难乾|可怜石上三生话|回首归宗梦里看
一雏天上两雏随|趁逐朝阳老凤飞|回首故山双血泪|秋风吹断孟家机
青骊去路欲骎骎|回首犹须话此心|一别便成三数月|有疑谁讲过谁箴
元颂颜书山谷诗|还镌我宋中兴碑|慇勤三读重回首|万□□□江渺瀰
京国重来一梦间|不堪回首赤城山|隋堤古柳年年在|应笑行人鬓已班
凉风落柳梢|微云淡河面|怀中明月光|多赊不为贱
清浅白沙滩|绿蒲尚堪把|家住水东西|浣纱明月下
独屋芝草香|蘅门落松子|轻舟泛芙蓉|明月在秋水
明月一尊酒|清风万卷书|南山山下地|终欲卜休居
匣中有古镜|清光如明月|昔照我朱颜|今照我白发
明月岁如此|青枫再改颜|故山有丛桂|怅望几时攀
凤鸟期不来|瑶华几销歇|唯有山中人|吹箫弄明月
露簟色似玉|风幌影如波|坐愁树叶落|中庭明月多
明月照重城|庭虚夜气清|谁家砧杵响|忽动故乡情
纨扇先秋叶|徒怀明月新|自怜妾命薄|不敢妒他人
与客讲虚中|明月照我怀|怀中亦有月|元从天上来
高台四无人|啸声堕林樾|彷佛罗浮仙|空山弄明月
朝饮前溪水|暮泛前溪舟|溪头有明月|照见古今愁
水到衢城尽|梅花上岭生|不如寄明月|步步送君行
明月转樯竿|露下孤篷湿|欲系谷亭舟|沙头风正急
骢马五更寒|披衣上绣鞍|东华天未晓|明月满阑干
一水穿深竹|孤舟荡晚风|但沿明月去|忽与大江通
明月侵罗幌|孤眠夜寂寥|东风偏有意|满耳度云韶
睡起湖亭坐|乾坤意自深|青天无一滓|明月在波心
明月清风夜|殊非远别时|薰衣茶宴罢|为尔细谈诗
明月高秋迥|徘徊祗自知|凉风吹夜雨|摇荡菊花期
对雨千峰静|看山百虑轻|昨宵明月夜|露地白牛生
为问阊门柳|年来青若何|馆娃明月夜|醉拥越儿歌
明月上空阔|群山收晚容|水云何处起|又没两三峰
玉壶秋夜永|罗幌度流萤|空阶步明月|谁解此时情
击玉又敲金|思君对我吟|江门临水坐|明月二更深
楼殿倚明月|参差如乱峰|宫花半夜发|不待景阳钟
自君之出矣|龙香消宝衣|思君共明月|千里奉光辉
玉露滴广庭|登台玩明月|白凤忽飞来|修□夜翻雪
玉树歌已残|秦淮不堪泊|女墙明月高|江枫夜深落
明月芦花被|秋云槲叶衣|相逢两相契|谈笑坐忘归
胸中饱龙韬|口外探虎窟|养晦且待时|中天见明月
庭前无繁植|疏竹附梅坡|虽然无巨荫|明月飞来多
孤灯照长夜|膏尽灯影灭|划见窗户间|鲜鲜有明月
月下一壶酒|故人于此同|故人今不见|明月又成空
明月出天山|月明秋水寒|观心同水月|镊白坐相看
上弦明月半|激箭流星远|落雁带书惊|啼猿映枝转
长空开积雨|清夜流明月|看尽上楼人|油然就西没
古道夕阳平|衔西送客程|客程无止息|明月复东迎
洞庭无风时|上下皆明月|微波不敢兴|甚静蛟蜃穴
绿珠酒半酣|吹笛对明月|金谷楼正高|万骑已如雪
明月照梦中|荒荒万里白|惊起揽衣裳|犹疑是乡国
十日平原酒|三秋江上船|一经摇落后|明月几回圆
索寞东郊远|仙禽尽此藏|梦回明月夜|林杪响圆吭
明月天津岸|孤帆水底明|北来新雁至|仿佛自神京
悠悠王者香|猗猗君子节|上下岁寒期|清湘映明月
江边问舟子|潮落几时回|野店无灯火|还须明月来
明月圆复缺|春风去不来|泪随花雨落|点点在苍苔
明月下大川|孤鸿依浅浦|不见舟中人|但闻舟中语
同君踏明月|吾更探琼枝|情深不忍寐|刻烛限成诗
朔雁来高天|山桂落清夜|所思万里人|只在明月下
归来吟不了|剩有水云情|船头借渔笛|韵中明月生
烛影夺明月|钟声撞晓云|瓷盘馀柏子|倾作一炉焚
明月吐夜光|寒影在溪水|山人抱琴来|坐久秋云起
江光媚凉夜|秋色送归人|彩笔邀明月|相思问洛神
天际秋云薄|床前明月光|无由一化羽|回立白苍苍
日落沙犹白|云移水更清|高人弄明月|只欠紫鸾笙
明月何时掇|秋风几日还|若教人不热|敢怨我长闲
夜遥兰缸灭|明月赠我光|不愿照侬闺|愿照君子方
春来草自青|鵙鸣芳复歇|长啸山中人|披襟弄明月
金炉烟霭微|锦釭残影灭|出户独裴回|落花满明月
赵氏连城璧|由来天下传|送君还旧府|明月满前川
斗转银河久|窗虚玉露寒|夜深明月里|梦绕五云端
山中多虎豹|月黑恐魂惊|君如来入梦|须随明月行
斗转银河仄|虚窗瞰远天|夜深明月里|梦绕五云边
清池开谷文|荷花对明月|闲看秋水篇|肝肠沁如雪
薄帷鉴明月|宛转怜娇态|郎来解罗裆|含羞掩裙带
白鹤忽飞还|松杉霭然暝|明月出溪桥|照见支筇影
篇篇剔蠹鱼|字字编科斗|萤小无晶光|明月入我牖
祇愁啼鸟别|恨送古人多|去后看明月|风光处处过
碧天临迥阁|晴雪点山屏|夕烟侵冷箔|明月敛闲亭
邻近列仙居|瑶林閟清境|夜深明月来|送过幡幢影
凤翼象参差|清音真妙绝|鹤背载刚风|缑山弄明月
海底有明月|圆于天上轮|得之一寸光|可买千里春
明月谷阳水|长桥卧彩虹|绿杨风不动|人在镜光中
窗前寻丈地|种得一株梅|明月清风我|红尘不复来
心造虚无外|弦鸣指甲间|夜来宫调罢|明月满空山
情来不自理|明月生南楼|坐感昔时乐|翻成此夜愁
当年人对月|共说两团圆|如何人不见|明月又今年
鸳鸯停绣黼|鱼雁杳来书|敛鬓窥明月|愁魂亦怆予
蒲柳春阴重|禽鱼晚景多|轻舟乘酒去|明月扣舷歌
明月满汀雪|西风两岸秋|棹歌江上发|思与老禅游
人笑我痴愚|胸藏明月珠|万方都照彻|随处得真如
官历春犹浅|夜寒霜满枝|欲消冰似雪|明月不须期
安得妙画师|画取明月夜|将期月暗时|展向松窗下
天地几昏晓|浮生半是眠|寄声世上客|明月为谁圆
道人见此山|指作太极图|中宵挂明月|请看头上无
亭尤逢夜竹|不识自知音|朦胧望明月|终得拂青尘
羌笛怨清商|城头夜未央|袅袅女萝阴|摆落明月光
长江何处水|明月几州天|月与江无约|相逢是偶然
秋风吹客帆|江上遥相送|明月更多情|来照离人梦
红桥二十四|明月照笙歌|若是迷楼在|游人应更多
西苑接雷塘|花含粉黛香|流萤与明月|夜夜照君王
床前明月光|疑是地上霜|举头望山月|低头思故乡
家有秦台女|青云路不遥|但愁明月夜|天上唤吹箫
静夜往来绝|垂虹跨秋水|两岸绿杨中|人家明月里
天开虚白寒|露滴空翠冷|谁持明月光|鉴此山河影
明月化为水|微茫入太清|坐随河汉落|一啸至天明
怀璧如明月|连城未肯开|君王终见赏|且为守兰台
歌子秋风叠|诵子明月篇|信有习凿齿|胜读书十年
色映宫姝粉|香传汉殿春|团团明月魄|却赠月中人
明月当空满|游人独未归|清歌振瑶席|坐客欲沾衣
男儿大丈夫|何用本乡居|明月家家有|黄金何处无
携来六尺云|恰称衡门夜|一枕洞庭秋|万山明月下
望君白云边|逢君明月下|明月岂银鞍|去住随君马
要寻闲世界|不在世界外|明月与清风|何朝不相对
胥吏夜催租|嗷呶鸣不绝|安得长官清|开门卧明月
投分前日欢|怆别古人重|相望一千里|独许明月共
我笑华亭老|虚舟漾明月|撞著问津人|万劫系驴橛
明月照江浔|佳人夜夜心|江源何处尽|石路九疑深
明月光常满|使君樽屡开|何须待月上|日暮便登台
彼美汉东国|川藏明月辉|宁知丧乱后|更有一珠归
廿载交游旧|殊方会晤新|将心托明月|千里共佳人
明月招春魄|移痕上小窗|暗香浮枕簟|乘兴灭银釭
山开明月峡|水写武陵溪|地胜人堪隐|源深客自迷
仙家青壁槛|未见灵花发|我欲提碧壶|来斯挹明月
天公亦戏人|奇幻惊倏忽|朝来檐霤间|一一缀明月
秋高夜气清|露下凉风发|三老应未眠|吹箫弄明月
十五伴郎宿|郎心似明月|只恐二八来|分明有圆缺
飞盖共徘徊|西园高宴开|秋云惜明月|留待庾公来
青天如罗帏|明月大于掌|田夫荷稻归|相见东皋上
片片归林鸟|微微出寺钟|僧门掩秋色|明月挂高松
春岩瀑泉响|夜久山已寂|明月净松林|千峰同一色
揽辔西川路|霜飞玉简寒|繁枝俱殒落|明月满秋山
明月隐青厓|高楼旷延伫|黄叶忽翻飞|前山夜来雨
圆蒲与方竹|伴我守幽闲|夜阑得禅趣|明月窥窗间
夜卧不成梦|凄凉谁见亲|起行明月下|凉影伴愁人
凉宵万籁息|明月流天中|放舟出浦口|仰面承江风
可怜明月光|委曲照空床|自是元无梦|更悲今夜长
澄江净于练|归人浩思发|不信捲帘人|相思有明月
明月照河洲|露气闻芳草|幽村二三家|农事春方好
轻飙拂凉树|明月浸清波|酒醉呼不醒|万物将吾何
鸣鹤操音清|兴幽发性情|听琴爱夜半|明月上残更
节遇清秋夜|幽怀倍惨然|故人千里外|明月自团圆
轮如明月尽|罗似薄云穿|无由重掩笑|分在秋风前
三山岂仙居|百世真道学|荒台明月秋|怀哉彼先觉
竹几匡床稳|幽轩更洒然|小窗明月下|来伴道人眠
明月照池边|澄平夕景连|山人临泛处|不异镜中仙
长剑歌明月|吴门一夜过|红楼何处是|为说马阑坡
小鉴鉴以面|巨鉴鉴以身|不比明月光|岂识乾与坤
客行满山雪|香处是梅花|丁宁明月夜|认取影横斜
黯黯度寒云|皎皎淡明月|贞心无改移|明月有圆缺
何处延明月|东城百尺楼|故人那得见|后夜是中秋
明月但照雪|不照世人心|雪深惟一色|人心种种深
香篆孤烟袅|灯龛寸火微|梦和明月冷|心与白云飞
玉皇五色麟|不踏京华尘|如何捉明月|一醉三千春
悬石嵌青空|下临湘江水|中宵明月来|照见青鸾尾
双杵夜沉沉|中悬万里心|露华欺白练|明月映秋砧
竹间流黄机|明月与白露|缫丝头绪多|经秋不成素
玛瑙坡前水|泠泠夏亦寒|夜深明月上|珠颗落冰盘
先秋林叶落|片片作声乾|坐久生明月|苔花不觉寒
明月照双溪|东阳有旧题|风流千古意|若个子孙知
精金明月珠|赠君为杂佩|不惜弃道旁|莫结新人带
小洞罗浮似|孤根倚壁斜|夜深明月下|疑是雪中花
潭水浏其清|芙蓉乱红影|白雁一声秋|芦花明月冷
思怀在云阙|泊素守中林|出处虽殊迹|明月两知心
猛风吹梧桐|玉露坠金井|蹋歌人不闻|明月照双影
明月出海底|倒影池上楼|清辉不可揽|白露湿衣裘
明月悲笳发|残妆待腊归|学成胡地舞|羞着汉宫衣
畬田种胡麻|结草寄林樾|珍重无心人|寒栖弄明月
三三傍沙洲|五五依林樾|相招早还家|今晚多明月
何年南极星|堕地化为石|至今明月夜|清辉倚天碧
明月万山空|溪桥暗路通|不知何洞府|终夕坐松风
正月十六夜|竹篱田父家|明月照树影|满山如龙蛇
处士移孤干|高僧惠数竿|清风共明月|今夕称闲官
明月映弧桑|凤麟钟气香|擎杯喜夜永|熳烂启祯祥
我同明月来|一路照秋草|月到朔庭荒|人到朔庭老
一别遽如许|归期可奈何|无心恋明月|有泪寄流波
君心似明月|妾貌比菱华|与月相回转|青青映海霞
山中春雪消|涧底寒泉响|谷口无人行|岭头明月上
长信恨何如|君王恩幸疏|永怀愁不寝|明月几盈虚
实相归悬解|虚心暗在通|澄江明月内|应是色成空
鼓枻归去来|蓑风鸣策策|明月倾我壶|沧浪天一碧
团团明月面|冉冉柳枝腰|未入鸳鸯被|心长似火烧
江色侵枫冷|松风入暮幽|莫愁樽酒尽|明月在高楼
自将山竹种|岂望便成林|一竿明月里|聊尔步清阴
渭水流风远|严滩志节高|沧洲明月底|老兴弄渔舠
寒山无人行|夜久众籁歇|只有独游人|石上坐明月
早被婵娟误|深宫二十年|自题秋扇后|明月不长悬
明月在天上|流光遍草莱|平生一樽酒|思与故人开
极望渺无际|悠然澄碧波|清风与明月|此处得之多
吾心万古天|明月一池水|以心观吾心|吾心是如此
客子骑明月|主人开石屋|银河即尔家|岂待成都卜
西岭无情石|东林枯木枝|如何明月夜|触手动相思
蹈海惜珠沈|归来偶溪涨|忽见明月光|居然开老蚌
小语不知夕|幽香无尽时|影寒人欲醉|明月照酴醾
娶女得珠娘|自解孕明月|与卿若蟾兔|长在太阴窟
深院梧桐落|前檐试澹妆|玉簪敲砌竹|明月夜如霜
小亭环绿筠|潇洒宜宴坐|是中宾主谁|明月清风我
主人坐春溪|更邀溪上客|日暮不知还|幽谈待明月
泪滴珠难尽|容殊玉易销|傥随明月去|莫道梦魂遥
偶得悲秋句|还惊旧社空|中庭步明月|朗咏与西风
愁人未成眠|明月呼不起|一雁叫长天|暌孤示如此
华冕久忘情|归来濯旧缨|濯时歌孺子|明月在南荣
山中一夜秋|老屋居然别|丈人不饮酒|共坐看明月
独坐对明月|遥遥千古情|西风两三日|庭树已秋声
孤琴奏明月|松泉夜生寒|岂无古时调|不堪今日弹
明月溪边路|秋风溪上船|船头何所有|满把水中莲
两岸树苍苍|孤舟湘水旁|猿声啼不住|明月照篷窗
藉兰香不歇|藕断丝难折|寄语远道人|回头看明月
移舟近烟渚|相思愁若结|恨杀隔江人|吹箫怨明月
明月岂长好|的的入我怀|东风不爱情|浮云与意乖
零乱黄金错|参差碧玉筒|何似明月下|临水听秋风
石壁春归去|孤山秋未来|夜深扶病坐|明月照苍苔
披襟当明月|拂轸弹清风|于兹更弗怡|何处是欢悰
草诏下金銮|宫槐白露寒|紫骝骄不控|明月在阑干
谁弄参差管|声悲引恨长|夜深龙起听|明月满潇湘
不知秋何如|明月照人寝|上照凤凰琴|下照鸳鸯枕
客邸中秋夜|囊空缺酒钱|任他明月满|辜赏有谁怜
床前明月光|疑是地上霜|举头望明月|低头思故乡
建业孙公子|文如李谪仙|江头看明月|醉枕酒瓶眠
煌煌明月珠|倒影池中水|恍然紫绮裘|濯足天河里
棬帘花影来|明月缘窗牖|山童呼不起|天风吹药臼
忆昔窥瑶镜|相望看明月|彼此俱照人|莫令光彩灭
明月照寒塘|凉飙动疏竹|汀苇雁相呼|沙洲人独宿
山横平野静|月照青林圆|褰裳拾明月|吾怀亦冷然
明月故在天|何自堕此水|倘匪骑鲸人|孰能相料理
长干道上含情别|明月楼前入梦频|同是老年仍在客|如今莫说故乡人
拂拂云衣冠紫烟|已为丁令一千年|留君且伴居山客|幸有松梢明月天
夜半闻声莫问谁|急将幽怨向人吹|秋风不与闲心会|只有窗前明月知
小轩生业未全贫|为厌笙歌暖送春|上雨旁风元不计|只教明月下窥人
一水中流两岸山|满船明月只身还|故人问我来何处|笑指衡云天际间
美人别后动深思|春到南枝总未知|记取灞桥明月夜|忍寒花下立多时
广寒宫阙桂香浮|万里无云独倚楼|明月满空天似水|西风吹断海门秋
水面平铺映碧空|夜深明月照龙宫|猿啼未响潭先响|一树花开两树红
别日常多见愈亲|立谈已觉浣车尘|诗成两地嗟何及|明月相同影伴身
净侣骚人绝胜缘|上方明月照离筵|天香雅爱飘灵鹫|莫倚淮南桂树篇
明月清风霁景凉|华鲸喷雪水茫茫|灵然一点谁人委|怀抱千年作夜光
明月堂虚客不留|衡湘秀处赋清游|回途复妙无遗影|天水从来一样秋
佛祖不识山中主|良材可惜遭斤斧|肩担明月过前峰|一时忘却曹溪语
燕山明月照卢沟|笳吹喧喧水急流|行人尽唱千秋曲|一夜欢声达帝州
一榻溪亭直万钱|满床明月伴闲眠|荷花不把秋香惜|又逐西风到枕前
青城峰顶更楼台|世界随高俗意开|今夜云归有明月|按琴倾酒待公来
禅心静寄十三徽|流水知音举世稀|自爱声空弦绝处|满天明月鹤孤飞
早于桃李晚于梅|冰雪肌肤姑射来|明月寒霜中夜静|素娥青女共徘徊
百年天地几同心|偶识焦桐共此音|归去独看明月上|括囊聊尔付长吟
张灯秪许到更阑|纵有笙歌懒作欢|空忆旧时明月色|连宵还恨不曾看
昨日恩书许拂衣|今朝著句咏将归|芦花明月无人占|一笑劳生早息机
岁寒百卉凋残尽|自信孤芳映雪清|相对老僧禅坐处|一轮明月正三更
万舰同䑸在海心|一时相离不知音|夜来欲问平安信|明月芦花何处寻
濛濛春雨万峰深|别有清光寄夙心|收拾閒情付明月|寒炉拥被又成吟
春山道士不饮酒|颜如丹渥气如虹|不是出山归较晚|贪看明月过桥东
花开明月不容行|昨日弹章到立清|廉得天台近时事|监真添设许多名
屏掩春山夜渐长|秋来处处有新凉|一天明月星河澹|满殿风吹茉莉香
曾游明月旧双溪|老去情怀百不宜|梦绕新溪身不到|更休重和寄来诗
几度秋深未到家|满湖开遍水红花|远人日日频中酒|明月扁舟索买瓜
喧喧野县自笙歌|风卷高云天似波|谁谓楼前明月好|月明多处客愁多
古人已逐秋草没|明月空随秋浪翻|安得古人似明月|长来此地对金樽
解佩湘妃去不回|至今啼雁楚天哀|词人只自夸云梦|明月珠旗大猎来
觅得神鳌休便休|不须重上钓鱼舟|夜来醉向双溪望|明月芦花别是秋
不惜黄金一醉君|唤歌催舞语纷纷|天涯明月空相忆|寒雁无声入断云
微云澹澹碧天空|丛桂香生细细风|百顷西湖一明月|此身已在广寒宫
扬州庙下子规啼|曾看花开万玉妃|二十四桥明月夜|春风十里捲帘时
高节凌云不可攀|风前时听佩珊珊|闲将玉管吹明月|人在潇湘犹未还
清霜飞急漏声迟|遥夜孤帏忆别离|幽梦欲成明月去|却凭何处照相思
此兄自是风尘表|半在山巅半水涯|老子怕寒浑不出|夜窗明月看横斜
遥为松楸此寓居|清风明月二旬馀|宵来红叶催归梦|明月青山是旧庐
十分清白旧家风|明月堂前夜正中|四十一条桥暗事|眼头只作一桥通
浮云残雨总潇然|留得羲皇太古天|明月满船湖上路|棹歌光霁杳无边
西风乌桕叶先零|黄菊杯深酒未醒|何处砧声忽惊觉|露华明月满中庭
江边岸帻看明月|曾记当年到广寒|万里夜郎天似水|举头何处是平安
妙峰高处即仙居|多为朝真作步虚|却是清风明月夜|一声倾听属樵渔
至境心为造化功|一枝青竹四弦风|寥寥双耳更深后|如在缑山明月中
缥缈吾家一女仙|冰容虽小不知年|有时频夜看明月|心在嫦娥几案边
几逐朝云春思结|惊残午梦邻鸡歇|隔帘爱杀卖花声|不惜红妆待明月
月照牂牁江水长|扁舟明月度端阳|远途无数南征雁|好寄西来字八行
烟槛风湍想胜游|新秋莲芡及旁州|先生对影招明月|政得加餐慰少留
静里乾坤玩古今|一轮明月正天心|光辉不但来云谷|四海苍生仰照临
击残涂毒抖衣尘|便挂轻帆破浅春|后夜冷泉池上看|白云明月是闲身
曲径回廊接圃深|竹窗松户晚阴阴|幽花不阻三春梦|明月长悬万里心
微雨来过楚水前|半帆斜日挂疏烟|他时明月应相忆|丁卯桥边丁卯年
昨日新花红满眼|今朝美酒绿留人|更宜明月含芳露|凭仗萧郎夜赏春
郁罗天上挹星躔|拾羽编衣泛碧莲|长笛乱吹明月夜|秋风濯足太湖边
柴炉煨芋平生友|打户无人到此间|莫谓老来萧索甚|清风明月半幽闲
十二巫山见九峰|船头彩翠满秋空|朝云暮雨浑虚语|一夜猿啼明月中
长抱平生水石心|仙葩相对理瑶琴|连成也解移情处|明月清风何待寻
芙蓉城下多埃土|却逐刘郎上天去|峨眉一顾一回头|明月东风在何处
江山随处倚高秋|一榻时从药局留|明月满城更向寂|缓携儿子语街头
略彴横溪度笋舆|稚松孙竹半蓁芜|呼童相伴锄明月|缺处重添一两株
阳台石下水离离|梦阁犹传故老知|千载神游竟何往|满江明月照荒祠
中秋无月莫尤天|月入秋来夜夜妍|且道今宵明月色|何曾减却半分圜
老瞒雄视欲吞吴|百万楼船一炬枯|留得清风明月在|网鱼谋酒付髯苏
羡君忙里自闲闲|双袖蹁跹亦度关|不识长安行乐地|三衣明月一肩还
人居火宅无不有|你亦投身携扫帚|一朝放下困腾腾|明月寒潭只依旧
大江中断是金山|山上瑶华尔独攀|明月天高秋万里|何人不作弄珠还
千里长淮古豫州|离离远树接芳洲|伟长一去怜王粲|明月何人共倚楼
深宫露白井梧黄|小院流萤月似霜|明月自圆团扇歇|不教秋思入昭阳
使君游猎苑云开|明月珠旗曳楚台|不羡子虚夸作赋|相如还奏上林来
百亩良田不间畦|息耕亭畔曲江湄|五年不踏江头路|明月清风午夜思
剑佩昆吾靖朔边|镮生明月匣生莲|斑痕任积边庭血|一击精灵耀紫烟
明月峡边逢制使|黄茅岸上是忠州|到城莫说忠州恶|无益虚教杨八愁
天门秋色挂帆开|候吏遥从采石来|醉着锦袍明月下|千年人道谪仙才
娇红娅姹不胜姿|只许行人半面窥|恰似姑苏明月夜|水晶宫殿锁西施
亭亭明月无人伴|一意孤行天地间|怜我扁舟连夜发|肯分清影到苍湾
偶过小轩逢道士|飘然示我步虚声|明月临川风影静|浑忘身在玉虚京
溪边明月扫不去|竹下清风时一呼|天与乃公供打睡|莫安桥板引樵渔
一别江藩十五年|重来双鬓已皤然|清风明月滕王阁|还与湖山话旧缘
柳昏花瞑正春宵|满镜长蛾画不消|不捲珠帘待明月|银床花落到明朝
江禽插颈梦初成|庭树横烟晚更轻|已恨重城落吾事|更堪明月向人生
三山凝望绿云遥|羽客乘轩不用招|还有秦楼鸾凤侣|殷勤明月夜吹箫
唯将疏影邀明月|那用长丝钓巨鱼|梦馀记得三天字|来向琅玕节上书
相逢须放好怀开|已拟花前共举杯|束带又从尘里去|却邀明月待君来
秋扇秋风不怕寒|喜攀明月傲霜团|自知夺糈无他过|造命何如活命丹
江云欲变三秋色|江雨初交十日秋|凉夜一蓑摇艇去|满身明月大江流
晚风潭水静悠悠|渔艇闲横对白鸥|醉把沧浪歌一曲|满江明月渚云浮
朱碧娇啼二月莺|却都输与此三君|若添明月孤来鹤|踏乱松尖一片云
天与衰翁供打眠|又开面壁无穷天|也须明月清风入|分付吾墙只及肩
明月堂前玉几山|倦游双径却来还|舅甥相与成三隐|城郭山林等是闲
眉目棱棱有古风|却疑曾作钓鱼翁|一竿明月空抛掷|谁道烟波无处穷
上国来游重友于|归情犹自忆江湖|一樽不尽临歧意|明月西风雁影孤
翠竹凌寒节不孤|双溪明月照扶疏|署郎清思烟花外|时傍秋阴读道书
芙蓉不及美人妆|水殿风来珠翠香|谁分含啼掩秋扇|空悬明月待君王
偶随明月过君家|幽径无人自落花|书帙乱抛青玉案|尚馀萤火挂窗纱
轻风吹起稻花香|独向青山倚绿杨|野老趁墟归已晚|满身明月过横塘
众山环列翠微屏|故旧相看眼并青|明月满阶宾客散|令人空忆醉翁亭
湘帘不散水沈烟|屏后金钗拥绛莲|寒入琵琶双手涩|强邀明月在灯前
□□□□□□□|菰米苹花似故乡|不是不归归未得|好风明月一思量
从昔遨游盛两川|充城人物自骈阗|万家灯火春风陌|十里绮罗明月天
山中之乐何由说|知者不言言者拙|红尘飞尽散松风|独酌寒泉弄明月
芙蓉千树齐临水|橘柚满林都是霜|饮罢玉人归别院|只留明月照渔庄
边邑鸿声一例秋|大波平日绕山流|故人千里同明月|尽夕无言空倚楼
拨剌金鳞竞跃渊|决非明月载空船|有鱼不供行人买|莫是渔翁不爱钱
一江明月夜归迟|萧洒斋中小范诗|亭自我名犹未赏|梦游江静月明时
短褐风前夜饭牛|满天明月更何求|青山芳草眠黄犊|特向沧江饮上流
锡封曾奠大彭墟|千古传来事不虚|明月满楼尘影息|仙人曾驾五云车
可堪一日几回肠|南盻闽云带夕阳|欲寄愁心明月里|春兰秋桂为谁香
吴天日暮海云低|白水孤帆思欲迷|惟有愁心似明月|今宵先度武塘西
得意如心即胜游|不妨对雨作遨头|穷櫩岂暇贤明月|举室寒衾喜有秋
箫韶九奏韵凄锵|曲度虽高调不伤|却见孤村明月夜|一声牛笛断人肠
鹦䳇双飞白玉盘|金浆一泻万珠寒|故人自有相如渴|明月烦君掌上看
桑乾明月照琵琶|都护西行莫忆家|千骑不闻刁斗击|铙歌归及上林花
瑶擅丹柰景阑干|不比人间荔子丹|明月娟娟清露湿|碧苞珠实满金盘
两逢佳节独登楼|一醉樽前拟并酬|昨日黄华今更好|此宵明月胜中秋
天涯不见遥相忆|窗外重逢乍欲迷|彷佛空山明月夜|一枝初出古墙西
谁与吟翁气味同|松梢明月竹梢风|能诗多是穷人事|不到穷时诗不工
西湖明月昔时光|今日重游太息长|记得十年湖上别|玉簪除下赠新妆
燕歌撩乱夜弦鸣|诉尽青楼恨别情|四十年前明月夜|梦回曾听断肠声
憩鹤山间憩竹舆|宛然身世住空虚|地仙纵与天仙别|明月清风也不疏
露冕南征火井西|东过漉水北泥溪|借问乡愁何处切|千山明月子规啼
明月出岭光欲高|携琴相唤渡江皋|何由扫石长松下|坐听天风送海涛
苜蓿峰边明月秋|玉关长照古时愁|男儿腰下须龟组|切莫加封定远侯
山间风定水天深|闲望谁陪讲后吟|篙子船来应有语|几回明月去相寻
破瑟悲秋已减弦|湘灵沈怨不知年|感君拂拭遗音在|更奏新声明月天
溪声到枕惊春梦|露气入帘生夜寒|自起开门看明月|和花移过曲阑干
冰厓霜树隐房栊|明月澄波夜正中|间有早梅花发尽|冲寒惊起独吟翁
争如天上弄银河|不使鸣榔乱我歌|有酒只邀王母醉|托身明月挂婆娑
鹳鹅飞尽阵云稀|杨柳风前小队归|一曲南征吹不散|又随明月过江飞
万松岭畔中秋夜|况是楼居最上方|一片江山果奇绝|却看明月似寻常
气入丹田养白鸦|斯时方日结黄芽|华池神水含明月|取得刀圭大似麻
孤根春暖雪初消|香满西湖第六桥|最是怀人窗下意|怕看明月上寒梢
浮云碗里酌云液|明月杯中酌月波|白雪调高谁可和|散花天女与韩娥
征帆朝发越江边|离袂销魂倍黯然|后夜家乡明月里|不堪翘首白云天
西陵渡口草离离|城外杨花隔水吹|独向镜中横小艇|一钩明月钓清漪
一帘明月倚阑干|宇宙尤宜就夜看|飞上仙槎河汉近|手招沆瀣海铜盘
谁惜虞卿老去贫|平原食客一时新|怀中白璧如明月|何处还投按剑人
清江欲尽见清淮|听说南人便道佳|何处峭风吹会面|顿教明月挂离怀
两窗明月一庭霜|佛屋风铃语夜长|孤酌不多人易醒|九回肠付篆盘香
宇宙何人不共天|达观天地未分前|我将明月送君去|此月普照无中边
锦瑟调来五十春|飘然驾鹤出风尘|使君海上怀明月|捐佩犹疑汉浦人
霜枫摇落早猿啼|愁对澄江送夕晖|明月楼寒人不见|相思千里楚云飞
几代生涯傍海涯|两三间屋盖芦花|灯前笑说归来夜|明月随船送到家
繁弦剧管坐花前|转觉春园花可怜|若把花枝对明月|红英笑杀镜中天
倒披绮裘草裹巾|酒醒玉山来映人|明月沧江故无恙|骑鲸何处狎龙鳞
闻道山家门镇开|独驱瘦马出尘埃|白云明月先无约|何事今宵亦此来
西晋风流自一家|忆君魂梦到梅花|梅花深处无人迹|明月一枝霜外斜
粥鱼斋鼓网蛛窠|古寺长廊客少过|唯有一溪明月在|夜寒偏向断垣多
璚瑶洲畔拾芙蓉|玉女青童两队从|明月一江天似水|夜凉骑鹤下西峰
方握丹毫经两考|已悲青冢送三归|黄花明月秋来好|醉却胸中是与非
潇湘江上几千竿|雨雨风风翠欲寒|唯此一枝深有意|影随明月过林端
云无一缕干明月|桥有千寻卧渌波|料得人间无此景|中秋对月兴如何
松门明月佛前灯|庵在孤云最上层|犬吠一山秋意静|敲门时有夜归僧
焉支山外黑云连|翡翠楼中明月悬|未听胡笳先下泪|行人无事莫临边
石根夭矫出寒梢|明月空山舞翠蛟|□作江湖墨风雨|曾随海浪过南交
登楼眺望雪晴天|银作高山玉作田|最好夜深明月上|素娥滕六斗婵娟
倚松卧病山林下|每荷明公特见怜|但得此身常受供|不妨明月在秋天
自从容谷少来音|云馆烟扉卧夕阴|惟有东风旧相识|漫随明月温江浔
落日衔杯蓟北秋|片心堪赠有吴钩|青山明月长相忆|白草寒云迥自愁
明月自当千里共|如何独得占婵娟|只应飞阁侵天半|此外谁能近月边
人道秋中明月好|欲邀同赏意如何|华阳洞里秋坛上|今夜清光此处多
太湖西岸景萧疏|竹外山旋碧玉螺|明月一天风满地|爽人秋意不须多
曾移绿玉到檐齐|几度诗成节下题|偏爱小窗明月夜|紫鸾飞落翠云低
自入台来见面稀|班中遥得揖容辉|早知相忆来相访|悔待江头明月归
新泉滚滚出无穷|水面微波觉有风|夜静独怜清境好|出看明月到天中
城西古地昔同游|望月思家相对愁|明月秋来应更好|何人看月又悲秋
僧依水竹情偏寂|客到空庭念亦休|尔我相看无片语|心随明月大江流
谁驻兰桡海上洲|不将明月照人愁|一声风雨笙歌乱|始信仙人不下楼
满身花影倩人扶|清润潘郎玉不如|毕竟多情何处好|庾楼明月堕云初
花落楼空委翠尘|千秋明月恨长新|西风原上群芳歇|独有芙蓉似美人
煖云飞扑玉骢归|帘捲香风酒力微|夜坐久怜明月好|细铺花影绣罗衣
天静无尘夜半时|鹊乌啼罢众星稀|数峰明月光无尽|一洞闲云淡不飞
晋代风流忆谢安|笑将明月对玄看|为询赌墅围棋处|孰与君家小杏坛
□英雪粲去难招|遗粉馀香亦暗消|休说惜春人未老|小窗明月梦无憀
日斜马滑惊危石|路暗人疲怯败桥|雷电屡防风雨至|须臾明月露青霄
秦岭巉巉列万峰|晚岚浑欲滴晴空|如何学得崔重易|吟啸终南明月中
衲僧毛病没星星|刚被傍人授记成|万壑松涛撼明月|隔溪误认倒屙声
谁将弦管奉君王|明月楼中夜未央|出塞声高调不得|由来此曲断人肠
草遮回磴绝鸣銮|云树深深碧殿寒|明月自来还自去|更无人倚玉栏干
写画哦诗意自便|科场休谓子无缘|高楼明月依然在|辽鹤归来定几年
金陵曾向酒家眠|十五当垆不数钱|红版桥头明月色|娟娟犹在玉钗前
袜罗尘冷不胜嚬|更向东风占尽春|三十六湾明月下|女冠逢著谪仙人
竹林大阮纷何处|最爱青帘隐市门|客子解囊群醉去|我携明月过开尊
没弦琴三弄五弄|无孔笛一声两声|明月浮空天似水|长安归梦恰三更
白发老翁心似铁|网尽溪鱼犹未歇|船中浑是卖鱼钱|买酒烹鱼醉明月
孤庭枫树暮江头|何事匆匆逐去舟|莫向瞿塘滩下过|两崖明月断𤠔愁
一曲旗亭酒未消|离情已逐广陵潮|君归定倚吹箫侣|明月相思第几桥
远公昔日东林寺|有酒曾呼靖节来|今夜虎溪须尽醉|莫教明月照空杯
欲解绨袍换绿衫|梅花明月夜毵毵|不因赵氏连城在|那得尊前听玉簪
明月长悬君子光|风流文采自沅湘|与君共是三闾裔|骚赋相将作楚狂
红芳欲尽绿空肥|几度风前护落菲|明月为人犹夜满|青春谁伴此时归
扬州明月杜陵花|夹道香尘迎丽华|旧宅江都飞燕井|新侯关内武安家
清标别是一家春|风帽飘飘翠染匀|贪向波间弄明月|谪仙居士□前身
轻岚薄黛满疏林|却喜茅绹瞰碧浔|为语屋梁明月夜|梦来须向此中寻
明月清风不用钱|谪仙吟思浩无边|此清若也钱能买|金谷人须胜谪仙
上书叩阙是何年|七十头颅岂慕膻|独把紫芝吹铁笛|高秋明月白云天
跳珠溅雪满空岩|疏涤心灵爽气严|彷佛瑶台明月下|佩环声在水晶帘
长短一年相似夜|中秋未必胜中春|不寒不暖看明月|况是从来少睡人
梦破沧洲明月低|水村依约有鸣鸡|江神借我天风便|墙柳枝枝尽向西
晓妆谁与画双蛾|湘浦秋风雁影过|江上不传芳信到|可堪明月夜来多
随车甘雨走神龙|莲气兰香入此中|满地弦歌明月夜|还须侧听凤城风
古今生灭谁与言|十二万年天一元|道人欲作吕山哭|一溪明月湖东轩
双阙重闉夜不关|金车宝马晓应还|亭亭明月临瑶席|灼灼华灯照玉颜
照夜直为明月侣|倚风先作艳阳媒|多情欲著红妆面|故上含章白玉台
孟仲争秋毒热新|自今三指算归旬|已判明月隔千里|可对茱萸少一人
一封丹诏未为真|三杯淡酒便成亲|夜来明月楼头望|惟有嫦娥不嫁人
姑苏城外草萋萋|游冶王孙望欲迷|歌彻玉桃仙侣醉|枫桥明月夜乌啼
渔阳东望海云平|横笛偏吹骠骑营|绕夜落梅春不断|千山明月满龙城
一片孤城万仞山|别有天地非人间|松间明月常如此|世上浮名好是闲
步摇明月冷无光|骨掩春泥草亦芳|艳魄不随红粉尽|化为蝴蝶舞昭阳
半生踪迹寄烟霞|炼就丹垆九转砂|鹤背鸾笙明月夜|一声吹过碧桃花
巴东明月巴西歌|两岸梅花羌笛多|一曲停桡双泪落|猿声三峡若为过
芦华明月水茫茫|激箭风舟破冷光|亲到庐陵酬米价|那时开口便相当
清风明月无人管|茶鼎薰炉与客同|壮岁羞为褦襶子|而今却羡嗫嚅翁
长安宫阙半蓬蒿|尘暗红梁羯鼓绦|惟有水天明月夜|一条空碧见秋毫
画省高车久已悬|花封才子正青年|鉴湖一曲幽栖处|明月清风水拍天
人间谩说上天梯|上万千回总是迷|曾似老人岩上坐|清风明月与心齐
黄□岭头曾置屋|白头江上不成家|明月东去携妻子|扫食松阴十亩花
世情相失道情浓|语默行藏信意中|清退楼前溪一曲|剡川明月剡川风
黄绢古碑千载事|汀花岸草旧江村|波心夜夜见明月|疑是曹娥堕水魂
西游脚底是青天|身世萧条似老禅|人世万缘挥手谢|五峰明月抱云眠
沅溪夏晚足凉风|春酒相携就竹丛|莫道弦歌愁远谪|青山明月不曾空
空床坐对一灯青|手击蒲团醉欲醒|夜半竹风如雨过|起看明月步中庭
紫金山下水长流|尝记当年此共游|今夜南风吹客梦|清淮明月照孤舟
尔雅台前竹木疏|明月台前月影孤|试问当年著书者|二台留得此间无
风帆十日转长山|为送闲身到广寒|明月峰峦人境外|溪声一夜响前滩
银河高挂玉楼前|笑拂彤云尺五天|几处关山明月好|何人终夜不成眠
风吹明月堕鱼梁|读罢残书倚绿杨|湖上藕花楼上月|踏歌惊起睡鸳央
枯松煮瀑香可啜|野竹生萌甜可掘|山中道士归不归|一夜猿鹤老明月
扁舟江上未归身|明月清风作四邻|观化悟来俱是妄|渐疏人事与天亲
水仙丛竹挟兰英|总是湘中三美人|莫遣嫦娥知此辈|定抛明月下江津
梨园乐府羡才名|传得庞师指下声|忆得小轩明月夜|倚床微醉听鸣筝
楼上仙衣捲薄罗|楼前春暖杏花多|凤箫最好吹明月|惟有萧郎自教他
山连巫峡云为馆|花映楼台玉作人|把酒听歌明月夜|还闻世上有风尘
独寻兰渚玩迟晖|闲倚松窗望翠微|遥想春山明月曙|玉坛清磬步虚归
清露白云明月天|与君齐棹木兰船|南湖风雨一相失|夜泊横塘心渺然
春星满院百花明|和泪成书问远行|欲寄东风无羽翼|愁随明月渡江城
君留我去两伤离|一寸心随万马驰|后夜天涯看明月|知君临水正吟诗
暂凭尊酒送无寥|香印风吹字半销|明月断魂清蔼蔼|桑林蚕后尽空条
沅陵春尽草萋萋|忽见扁舟系柳堤|谁寄愁心与明月|肯随君到夜郎溪
万顷波中独钓身|短仓低屋旧丝纶|自怜清夜歌明月|谁共沧洲采白苹
道人院外一池横|源水流来静且清|明月自能夜夜到|镜光上下鉴虚盈
镜中色相类吾深|吾面终难镜里寻|明月印空空受月|是他空月本无心
两娥湘浦倚秋清|九处峰峦九系情|玉露半空明月冷|西风吹落佩环声
明月长盈万古同|雕龙匣里湛然空|耻留红粉妍媸态|烈士肝肠一照中
苍岭愁云树压低|青田明月鹤高栖|也知天庇神仙境|秋色依然满好溪
天上星辰海上山|梅花一点雪中间|却教明月知踪迹|勾引王乔独往还
今朝浴佛事如何|清净心田也洗么|尘垢不知何处得|古来明月照江波
鲁水何刚爱一沂|江门新浴试新衣|长风夜卷残云去|公抱大江明月归
炎天水面独摇风|谁识先生梗槩同|不是棹歌明月夜|袜罗清浅湿香红
钓得金鳌休便休|何须垂上钓鱼钩|昨宵试向江头望|明月芦花别是秋
高栖不受鹤书招|北干家园久寂寥|明月空怀人姓许|故山犹自岫名萧
将士请衣忘却贫|绿窗红烛酒楼新|家家尽踏还乡曲|明月街中不绝人
同乡交好复同官|嘉会如斯自古难|退食黄堂作闽语|苏台明月醉中看
桑乾西去出长城|白草黄云疋马轻|后夜它乡见明月|雁门关外望宸京
已知羽驾朝金阙|不用烧兰望玉京|应是易迁明月好|玉皇留看舞双成
夜深风露恰知寒|风在𫄨衣月在盘|一樽浊酒对明月|千里佳人应共看
丰姿窈窕鬓欲斜|赚煞郎君念法华|一把骨头挑去后|不知明月落谁家
一轮明月浩无边|落影千川处处圆|在地有川皆有月|月轮元自不离天
花前小立影徘徊|风解吹裙百摺开|已有泪光同白露|不须明月上衣来
十载名山老画师|今朝携手峡江湄|怜君一片穷交意|指点江心明月知
拈花久碍人天眼|扫叶犹留解脱心|何似吴华并无叶|千山明月一空林
数声风篴楚江头|把酒相看别泪流|万水千山明月夜|知君何处泊扁舟
仙姿曾占百花魁|小白惊鸿又作陪|十二瑶台春宴罢|共乘明月夜深回
握手离亭一黯然|北风吹送渡江船|斗边自上丰城气|明月谁知是各天
扶疏草树绕空亭|隐几山光雨后青|吏散鸦啼明月上|一帘花影读黄庭
卧起丹绡昼漏迟|传宣又作纳凉期|微风桂树千秋殿|明月荷花百子池
乡心一夜渺难挥|明月刀头兴欲飞|北阙犹须长策入|南天不是倦游归
山城忽忽欲昏黄|又了浮生半日忙|侍妾不须烧绛蜡|让由明月入回廊
经行苇荻沙头熟|出没风涛胆气粗|博得酒归明月夜|呼儿作脍旋批鲈
赵王一旦到房陵|国破家亡百恨增|魂断丛台归不得|夜来明月为谁升
水北原南秋更多|满川明月濯缨歌|长官要结溪山好|去问南昌乞钓蓑
我本东丹八叶花|先生贤祖相林牙|而今四海归王化|明月青天却一家
暖风初入海棠枝|薄锦轻罗未尽宜|明月正中花气湿|并肩疑是怯寒时
老嫌俗客来相访|独泛孤舟溪上游|夜宿芦华赏明月|应无闲事挂心头
京国驰名四十年|华严说罢复谈禅|夜来一昔真忏悔|果然明月在秋天
清江月色傍林秋|波上荧荧望一舟|鄂渚轻帆须早发|江边明月为君留
三年蔬水如君少|一片天然孝子心|昨夜三山明月满|不知甘露洒幽林
芳草落花明月榭|朝云暮雨锦城春|莫愁红艳风前散|自有青蛾镜里人
坐上每怀歌慷慨|杯行岂复计寻常|我知不隔清风面|君想未忘明月章
昂昂劲气初无作|荡荡奇胸久息机|容我醉时开谠论|一轩明月夜忘归
翠禽啼处玉娟娟|梦入梨云别有天|一夜清寒谁是伴|忽随明月到窗前
远钟入枕雪初晴|衾铁棱棱梦不成|起傍梅花读周易|一窗明月四檐声
矢心欲解浮名缚|海上林光汝最真|四百峰峦分我半|清风明月两闲人
铜雀苍苍对古馗|清风切切有馀悲|试忆望陵三五夜|便是西园明月时
沉浮又似缀汀鸥|石齿横斜咽复流|莫放阴云遮洞府|最宜明月挂高秋
一泓神水满华池|夜夜池边白雪飞|雪里有人擒玉兔|赶教明月上寒枝
路经山径一囊空|野鸟山花笑我穷|我道归鞭还是富|担头明月与清风
双橹鸣江水不波|云山无数拂船过|夜深把酒问明月|月色与愁谁较多
明月娟娟似翠娥|登高临水奈君何|松声欲捲愁心尽|花片犹沾血泪多
生平常慕肉飞仙|马上论文佩两鞬|昨夜梦成孤枕上|满窗明月思蘧然
浮世光阴几百年|有人无计问青天|开池本为留明月|只是双轮不住鞭
广文胸次莹无尘|明月知音自主宾|更约飞廉作三益|秖防云物忌情亲
金银画壁谢觚棱|中国人留外国僧|今日寺存僧去尽|淡烟明月是香灯
秋霜一夜凋榆柳|马上征夫最早寒|边女不须歌入塞|故乡明月梦中看
西第留欢更此宵|清诗题赠董娇娆|锦袍明月江船上|谁共扬州听玉箫
燕支山色点平芜|染出春愁上画图|一曲胡笳明月夜|边声又度小单于
明月清风赤壁矶|八公山色照涟漪|轺车使者多清致|揽辔经行合有诗
江干遥听景阳钟|夜静江空敛雾容|归梦不成明月上|故园相近两高峰
明月清风转柁楼|武昌樊口直黄州|天公不借苏仙便|两赋那成赤壁游
江中八月雨如烟|去买徐州送客船|采石山头送李白|身骑明月上青天
独酌何须问主宾|兴来鱼鸟亦相亲|苍松翠竹真佳客|明月清风是故人
湖上鸱夷久买舟|清风明月几宜休|未知进退存亡事|只问归来郑化州
漆园蝴蝶故翩翩|一落人间今几年|试向髑髅原上望|八荒明月正堪眠
三年两见锦江春|未识当途是故人|君若不来予不往|各分明月与嚣尘
堪忆春云十二峰|野桃山杏摘香红|王孙可念愁金锁|从放断肠明月中
昼蝇方少夜蚊多|摇脱霜纨奈热何|独向中庭待明月|一身清露泻金波
腥尘西望满燕山|帝业河东指顾间|明月不关兴废事|夜深来照井湲潺
七尺身躯一粒沙|年来病竖苦相加|吾将一笑攀明月|白玉京中别有家
与君结发欲超尘|底事蹉跎各有因|君若果行予早决|清风明月两闲人
醉中不记别君时|卧载征车南向驰|惊觉尚疑君在侧|满身明月正相随
霜落清江一夜秋|觉来明月满江楼|酒醒人散夜将半|花上鸟啼空自愁
中秋月满珠同满|吐纳清光一一开|明月本为珠作命|明珠元以月为胎
一溪明月泛清深|醉泊滩头筱径阴|静夜蛙声鸣又歇|砌蛩秋近已微吟
飞骑相迎暮未来|愁看明月出云台|一声环佩天风落|双下雕鞍巧笑开
十年同此振网维|万种誵讹悉共知|今日脱然无一事|坐观明月照琉璃
尽道今年岁运恶|谁知最好是今年|夜光明月反散落|遗稿一朝成巨编
问地扶胥选胜裁|久闻玉镜已无台|一船明月寒波上|便是天心夜半开
香尽铜炉火不增|一床寒被卧春冰|不知明月将人梦|去落红楼第几层
金塘霜落渚莲稀|日暮吴姬荡桨归|白纻风前吹不散|夜随明月过江飞
常逢明月马尘间|是夜照君归处山|山中松桂花尽发|头白属君如等闲
柳台梅巷锁春晴|酒思灯光负赏心|听彻宣和太平曲|独看明月到更深
晚多幽思不成妆|徙倚闲台玉漏长|明月渐低天杳杳|梅花枝上有新霜
春在枝头有浅深|疏疏冷冷小溪阴|好风一阵香如洗|明月三更影不沉
十五盈盈学解愁|珠帘不卷倚箜篌|多情明月无情水|夜夜青溪映酒楼
一天明月照清秋|风露凉生紫绮裘|若遣玲珑歌一曲|千年重见白杭州
日轮亭午汗珠融|谁识南讹长养功|暴雨过云聊一快|未妨明月却当空
绣湖烟雨正宜秋|之子还家喜得游|忠孝堂前旧明月|相随重到凤池头
两冬为客住龙沙|长忆西湖处士家|昨夜不知身万里|短窗明月梦梅花
三年不见鼎湖龙|弓剑尘埃玉座空|白发孤臣心断绝|满山明月柏城风
山前明月佛前灯|石自无言水自澄|欲向空门闻妙义|渡江初到踏芦僧
轩前辘轳转冰盘|轩里诗成彻骨寒|多少人来看明月|谁知倒被月明看
无鬼玄谈彫苦空|端能问字过杨雄|韩琮不生王驾死|乞君明月与清风
暂得清言到夜分|逢迟别促思纷纷|庭前一片高梧影|明月来时即似君
玉堂帘外独迟迟|明月初沈勘契时|闲听景阳钟尽后|两莺飞上万年枝
万峰深处独跏趺|历历虚明一念孤|身似寒空挂明月|唯馀清影落江湖
可山无日不吟诗|我欲论诗未有期|几次孤山明月下|手挼梅蕊立多时
逢花却忆故园梅|雪掩寒山径不开|明月愁心两相似|一枝素影待人来
额城一别会滇云|花底匆匆酒未醺|青殿挥毫应忆我|金梁明月碧峣分
惜养来来岁月深|笼开不见意沈吟|也知只在秋江上|明月芦花何处寻
西风飋飋起松林|捲尽长空万里阴|明月在天天似水|似余一片坐禅心
旧家明月醉归时|夜静朱楼歌折枝|只有杜娘真好事|樽前犹唱后山词
几年无事傍江湖|醉倒黄公旧酒垆|觉后不知明月上|满身花影倩人扶
爱把山瓢莫笑侬|愁时引睡有奇功|醒来推户寻诗去|乔木峥嵘明月中
种竹聊依宛水头|栽花仍记瀫川游|万家明月悬秋浦|千尺飞虹锁暮流
旧酿山中霹雳泉|醉来闲卧水楼烟|不知明月湖头树|更有何人去系船
大庾岭头春似海|不是寻常白玉堂|昨夜护龙河上看|一天明月四檐霜
春融剡雪道人家|素幅凝香四面遮|明月满床清梦觉|白云堆里见疏花
白沙渡口见须眉|袖角槎牙出好诗|愿得扬舲秋水去|共看明月堕琉璃
含胎十月无休歇|或作金兮或似雪|认取还丹莫乱求|猕猴水底弄明月
飞蓬羞倚合欢床|明月如冰夜欲霜|梦里新翻云髻样|暗尘铺满凤凰箱
长叹一声归去来|六龙高驾彩云回|独流明月诗千首|万古含光烛上台
花开花落春不管|清风明月自绸缪|天然一种孤高性|直是花中隐逸流
笑领徵书酒半酣|紫薇香露湿华缄|秋闱人物多□许|明月知谁步斗南
梧桐叶落覆东墙|院落风清枕簟凉|梦觉疏钟鸣远寺|一池明月芰荷香
愁多四月日如年|金错囊无买醉钱|满地落花愁不寐|非关明月夜迟眠
四围竹树密如墙|异草闲花植数行|三十馀年明月夜|身心受用几清凉
夜郎天外怨离居|明月楼中音信疏|北雁春归看欲尽|南来不得豫章书
不将一字显今宗|随处溪山老眼中|想见金华旧知己|未容明月照归篷
大夫去作栋梁材|无复清阴护绿苔|只恐江头明月夜|误他千里鹤归来
去留南北须看景|聚散朝昏莫问时|但取紫玄翁兴尽|一身明月是归期
金霞帐里倚新妆|独捧冰壶侍御床|多少愁心关不住|夜随明月出昭阳
留情深处驻横波|敛翠凝红一曲歌|明月下楼人未散|共愁三径是天河
闲云流水意悠然|上谷弥陀别有天|欲识禅心清净处|一轮明月照窗前
太液池边看月时|广寒深锁万年枝|妾心自许如明月|留得清光欲对谁
地行仙子羊权家|曾降山中萼绿华|三十六桥明月夜|姑苏城内有琼花
家住长干白下间|黄头奴子识花颜|欲趁郎船看明月|寒潮惟到小孤还
烽火星连战后云|庙堂悬爵待殊勋|将军万里怀金印|明月胡笳夜夜闻
春老园花秋近枝|黄昏相对泪交颐|如天事大关情切|惟有清风明月知
不下山来十四年|区区笑我走尘寰|只应后夜经声寂|明月清风自往还
水中云影镜中山|山自无心水自闲|明月两堤人不见|小舟独向断桥还
别后几如隔世人|闲中认得当年我|清风应傍笑谭来|明月不随门户锁
少年曾客帝王州|醉倒不知何处楼|厌饮清欢成逐夜|时邀明月入帘钩
西风吹彻桂花秋|欲去珍禽不自由|无限人间离别意|海天明月照高楼
秋溪明月夜经过|两岸芙蓉照绿波|溪上主人元好静|巴童休唱下渝歌
陵阳夜会使君筵|解语花枝出眼前|一从明月西沉海|不见嫦娥二十年
每叹西湖境未殊|向来人物有还无|红蕖绿竹浑相得|明月清风亦不孤
人间万事一杯酒|之子五行千两金|听我自穷诗自老|半江明月苇花深
天台岭上凌霜树|司马厅前委地丛|一种不生明月里|山中犹校胜尘中
五月寒风冷佛骨|中夜起坐万感集|僧宝人人明月珠|弟子谁依白茅室
漫翁身上霜可刮|酒未醒时诗已发|急放人去守船门|恐向河中捉明月
九龙夭矫送归航|载得寒泉是橐装|家近吴兴明月峡|将泉煮茗一春香
觉时常笑梦时讹|梦觉其闲争几何|聊尔藏身大槐国|闲看明月上南柯
明月山前明月池|两崖壁立类磨治|浯溪未识应相似|好刻中兴第二碑
问我平生遗我诗|清风明月想襟期|此心若道元无事|似我江门看水时
两鬓当春却似秋|僻居夸近野僧楼|落花明月皆临水|明月不流花自流
金陵见月送周郎|心如月圆性如光|我将心性托明月|随子去照和川阳
空亭落日映江流|过客谁登庾亮楼|为徙胡床避明月|清猿露下对人愁
泷冈重打墓前碑|想见高堂属纩时|八十八年休便问|至今明月咏螽斯
行歌声里落梅风|烁烁华灯万盏红|何似吾师方寸地|一轮明月小参中
悠悠客梦破寒烟|明月江洲思渺然|鹤背忽闻横夜笛|不知何处是君山
茱萸锦带系吴钩|半醉来登太白楼|唤取美人歌白苎|任教明月下西洲
东海拾得青琅玕|移向山窗生翠寒|手把玉笙待明月|吹下青天双白鸾
千岁灵毛雪点乾|九秋仙杵玉声寒|为怀脩竹长洲苑|暂下天边明月团
越王台前江水深|越王台畔草森森|五湖明月青天上|照见鸱夷万古心
吴客孤帆楚水涯|碧云千里度长沙|湘山独夜看明月|莫听猿声易忆家
清风明月逐时新|天付幽人直万金|和得诗成无个事|来时可惜不携琴
瀑泉癞可能诗最|毕竟难为本色僧|要识庐山真面目|一溪明月冷于冰
杯酒连船看水流|一轮明月照灵洲|德云不省今谁是|却忆东坡对子由
银箭铜壶夜未央|薰风初入合欢床|怪来枕畔攲明月|自是君身有夜光
满腹秋风郁未开|一声清唳九天回|人间儿女有痴梦|明月楼头独往来
凿凿岷峨插彼苍|海波不动海天凉|双蛟化作神仙去|明月中宵剑影长
脱将豸服换黄冠|里巷无车出亦安|明月半岩松露滴|一壶春酒独盘桓
萧娘脸薄难胜泪|桃叶眉尖易得愁|天下三分明月夜|二分无赖是扬州
火齐春镫七采装|谁投明月向梁王|也知照乘珠犹在|不是先容不敢张
两年东北道途艰|几度严城扼险关|肠断郁孤台下水|解随明月过西山
老妻海上肠应断|弱子河西泪满襟|独向关山对明月|离怀三处总伤心
楼上天街接汉长|交疏明月足秋光|从他第宅矜歌舞|自领烟霞作道场
烟波一片静含空|雨过渔梁处处通|明月有声声在水|涓涓流入玉琴中
泠泠苍玉洒毫端|雪作天花石作坛|识是清凉吾自性|归来明月满长干
客路奔波千里共|世情冷煖两心知|水分云散金陵外|明月清风何处期
倦听戍鼓击铜龙|卧待当轩叶底风|暝鸟忽穿明月去|直疑便面写归鸿
月白沙明春满天|抱将明月伴春眠|从来马上艰难曲|不入江南浪子船
滟滟横波思有馀|庾楼明月堕云初|扬州寒食春风寺|看遍花枝尽不如
明月孤山处士家|湖光寒浸玉横斜|似将篆籀纵横笔|铁线圈成个个花
东来步步逆风行|暂借东风半席轻|明月见君成一笑|两峰晴色早相迎
好客将军陈孟公|门前时系五花骢|歌钟不到书生耳|斗酒新丰明月中
百尺长松岩下风|一轮明月屋西峰|梦回细数登山路|知在青霞第几重
风行露宿不知贫|明月为心又是身|欲问月中无我法|无人无我问何人
卸却云衣明月珰|轻朱傅脸锦为裳|古来美艳多招妒|不似临风且淡妆
淮阴城下暂停舟|明月无情水自流|汉代王孙今不见|惟馀春草满汀洲
天风匹马向西湖|明月千家醉白榆|莫上钓台听夜笛|霜华吹破客星孤
初阳台上紫云停|何处璚箫入夜听|载酒看花歌白苎|直教明月下西泠
地旷楼雄夏日宜|碧梯芳树绕花迟|清歌不用邀明月|一笑山河入酒卮
空山孤驿鼓逢逢|明月流辉满大江|水鸟夜寒栖不稳|一双飞影过篷窗
浊酒浇肠遣旅怀|春宵常苦漏声催|坐中不见丘夫子|明月无光厌举杯
蓼莪真为横经废|风木应添客枕愁|独抱鸣哀诗一卷|可随明月上江楼
白日无多其柰秋|每逢清夜共谁游|吟成张翰黄花句|醉上庾家明月楼
乱山高下昼冥冥|樵水东头数点青|闻道山间明月上|几回风雨只从星
葭菼苍苍水国秋|高楼明月古杨州|二十四桥云雾里|看君骑鹤上天游
天下无双黄印曹|割鸡聊复试牛刀|梅花香里听衙罢|明月泉边饮浊醪
卓锡泓然一脉流|西湖明月浸千秋|道人踏到源来处|趺坐云间古石头
天中明月照芦扉|溪上凉风生葛衣|倚树呼猿向溪立|纷纷松叶杖头飞
半帘明月影朣朣|照见鸳鸯锦帐中|梦里玉人方下马|恨它天外一声鸿
明月青山短簿家|笙歌几处醉流霞|瑶光浸石翻疑水|玉露漙空尽作花
明月舒光乍上枝|梦残空使楚王悲|无情最是巫山女|暮雨朝云只片时
双眼如星君尽有|眼中明月汝知无|莫云明月青天上|明月由来任此躯
入城回睇万松横|祇隔浮云几万层|八月秋风明月下|天池池上看天灯
居士新从海上回|劳烦竹杖与芒鞋|故人何用将迎远|明月清风常往来
为爱香苞照地红|倚栏终日对芳丛|夜深忽忆高枝好|把酒更来明月中
山房静对碧巉岏|与客歌骚夜未阑|客去灯寒眠不稳|心随明月在阑干
明月渡头桃叶好|小蛮杨柳色偏娇|杏花可比王嫱面|一入胡沙恨未消
天生明月断人肠|今夜方知秋夜长|一照愁人生白发|风吹不去皎如霜
七月浊暑气氤氲|天香忽堕明月轮|一枝先入西风手|洗我三伏胸中尘
车马西来自泽州|思君不见十经秋|相逢把袂成悲感|明月当前两白头
遥见江阴夜渔客|因思京口钓鱼时|一潭明月万株柳|自去自来人不知
泰定中含一黍灵|千江明月万枝灯|自谈禅处无人会|安用山僧缠葛藤
中秋去岁中和宴|表海今宵北海罍|天上无私是明月|隔淮千里照人来
放尔千山万水身|野泉晴树好为邻|啼时莫近潇湘岸|明月孤舟有旅人
水榭山林向夕幽|笛声遥在木兰舟|江空处处多明月|不用相寻秉烛游
蒲团竹几炷熏炉|剩读平生未见书|酌古量今会文夜|清风明月四窗虚
石廪岩前系小舟|娟娟明月照清秋|仙人一夜吹长笛|三十六峰云尽收
秋云无影树无声|湛湛长江镜面平|远岫烟销明月上|小亭危坐看潮生
凄凉客舍岸维舟|明月清风古渡头|飞雁不来云欲暮|碧英一树十分秋
怪槐风动绿鬅鬙|廊外时闻演梵僧|怊怅无人共樽酒|可怜明月最高层
既巳明珠随口散|谁能明月绕身飞|何时接得裁文锦|送与毬儿作舞衣
汉阳太守旧王孙|笔点春工到啸园|玉笛声中明月老|东风吹出绿珠魂
祇知风骨清于玉|敢把精神看作花|一阵异香明月下|定知来自玉皇家
两岸风吹入峡船|崧台明月正娟娟|端州太守怜才甚|江阁应多赋大篇
绮阁知音总不群|挑灯刺绣薛灵芸|夜凉明月低绳户|犹简兰闺倒薤文
花外鞦韆柳下门|东城近处辟疆园|楼头明月终归去|更为残阳尽酒尊
笭箵尽自了生涯|岸尾沙头即是家|入夜醉归横短笛|满江明月浸芦花
一竿明月一丝风|心在烟波渺渺中|浮世只消如此过|何因得似钓鱼翁
黄木湾头海气连|沧洲明月稳龙眠|无心更拟元真子|任展烟波是钓船
绿萝翳翳结高林|烟吐霞吞一径深|半夜松凉鹤先睡|满山明月自横琴
明月清风放两头|一筇挑到古尼丘|而今老去无筋力|独坐江槎看水流
沄沄逝水夹沧洲|金耀浮光碎碧流|夜半渔歌声再起|一天明月两溪秋
青春白日坐消难|须著人间比梦间|八公山下清淮水|明月何时照我还
愁向胡天别塞垣|一闻南雁一销魂|妾心纵得随明月|解近君王不解言
慱山香袅篆烟移|丝筦无声玉漏迟|风动花枝窗外影|半庭明月酒醒时
夜夜银河倒不流|长虹西挂彩云愁|醉来江底抱明月|惊落天门万片秋
嫩条枯干著疏华|曾访林逋处士家|放鹤孤山秋夜永|娟娟明月照江沙
淡墨含情手自栽|水仙花畔古梅开|纸窗明月西楼下|想见当年薛夜来
清风明月休论景|翠竹黄花不离禅|好个赵州关捩子|陶潜欲辩已忘言
莫将画扇出帷来|遮掩春山滞上才|若道团圆似明月|此中须放桂花开
插空轩槛扁停云|云本无心岂解停|敛散卷舒浑在我|本来明月一天青
卜筑华堂已八年|花因旧植有新添|广寒何待中秋到|明月清风即步蟾
哭儿泪尽眼将枯|忽忆儿名又误呼|灯影隔帘明月落|断肠愁杀树头乌
贞白祠前扫赤霞|大江明月走晴沙|天风吹落阳春曲|散作千门杨柳花
病起眼前俱不喜|可人唯有一枝梅|未容明月横疏影|且得清香寄酒杯
梦随明月下秋旻|敛翅凝眸若有神|偶到洞天经赤壁|舟中逢著姓苏人
明月春光满钓矶|西湖今夜棹歌归|南轩莫入东窗梦|童冠于今解浴沂
沈沈凉夜玉阶空|独立含情小苑东|明月未来人已倦|薄罗香透木樨风
白烟和月藏峦洞|明月随潮入瘴村|更想临高见佳景|越王台上酒盈樽
桐林老子俗情无|览胜探奇不觉晡|幸尔清溪好明月|如行四十里冰壶
十亩金潼隔市廛|水香地暖草如烟|奉思庵外长松下|明月清风不用钱
江鲈淮蟹不论钱|肯到湖边明月船|玉鲙雪螯新煮酒|桂花香后菊花前
芳草谁能梦谢池|但将心地喻摩尼|千岩万壑时相忆|明月清风两自知
墙西明月水东亭|一曲霓裳按小伶|不敢邀君无别意|弦生管涩未堪听
江上茆堂倚石孤|清尊紫菊岁相呼|别来千里看鸿雁|明月愁心落五湖
西风满路桂花香|吹彻天街似水凉|独坐南窗读周易|半轮明月照空梁
辊底怒涛千丈雪|转空明月一天秋|赠行莫道□□窖|历历君家拄杖头
闲随飞锡访招提|直蹑云根足不迷|花雨弄晴天欲曙|满船明月出曹溪
青峰无恙鹤归来|东望蓬山每一杯|仙籁云深闻凤啸|惟看明月共登台
谁拥珠玑积玉京|纵期明月易愁晴|若教不值骊龙睡|不信波斯擅得名
蟋蟀声残夜未央|醉怜明月绕虚廊|呼童整顿庭前竹|莫共青青蔓草长
潇湘归客驻兰桡|江上谁吹明月箫|借问芳情何处托|青山无语水迢迢
舍鲁依刘一片云|好风吹去远纤尘|犹期明月清风夜|来作西园第八人
团扇初随碧簟收|画帘归燕尚迟留|闲阶弄影穿明月|笑捻流萤说早秋
玉堂仙子玉髯髭|老笔能飞屈铁枝|正是雪消明月落|罗浮山下梦醒时
山下江流幸自清|山头明月已无情|此心若愧王贞节|莫向清枫岭上行
既无武略擒戎虏|又乏文章骋国才|甓社湖中有明月|可怜不肯入君怀
天边明月迥含霜|夜夜哀笳怨望乡|一片愁心与鸿雁|秋风吹不到衡阳
□□□稳楚江秋|灵瑟声寒泪不收|明月莫随流水去|好应长照梦中游
天涯萧瑟又逢秋|不待霜飞已白头|明月何曾知客恨|黄花只是笑人愁
宿鸟不移林影静|春旗犹飐晚风虚|城头明月夜如水|江口小舟人打鱼
桂子吹香清不眠|相逢还在翠屏边|一轮明月依人好|两载中秋特地圆
赤珠射斗牛欲圻|相逢疑是鲛人宅|忽然洒酒作江湖|明月长吹千里碧
绛囊颗颗隐珠胎|不向风尘驰骑来|自劈凝脂沉碧水|大秦明月掌中回
松树连檐翠色多|湖南春水澹生波|贡家旧宅云林在|明月满船听棹歌
花离芳树叶离条|瘦尽裙边一捻腰|今夜扬州明月好|儿夫应过玉人桥
高衲曾闻隐竹林|应怜空翠似禅心|一从寂后荒凉甚|明月川前自古今
别岭移根置小园|半锄明月半锄云|世间下是无花卉|若个清高得似君
遗碣钻辞掩夜台|修文空叹逞馀才|鹿坡明月成惆怅|不见高人自往来
芜城北望蓟丘台|木叶初飞朔气催|一片离心秋雁起|万家明月楚天来
太液池东明月高|侍儿和露摘蒲萄|秋来不敢题纨扇|宣室于今万事劳
萦回岩岫拥高楼|饮海拿云走翠虬|欲问此台名般若|一轮明月照中秋
金尊银烛醉西堂|舞袖翻风拂雨凉|今夜相思对明月|计程应巳到南昌
川上清风非有著|松间明月本无尘|不知二子缘何事|苦恋前身与后身
三尺生绡作戏台|全凭十指逞诙谐|有时明月灯窗下|一笑还从掌握来
窗间明月镇长在|此宝如今更有无|看取光辉生笔砚|可无文字继欧苏
日者纷纷步五星|诸儒言命亦相承|大人双眼如明月|照出毫厘不肯凭
邻墙砧杵送秋声|云掩香帏六曲屏|灯下回文题未就|梅花明月一床冰
晨趋禁掖暮郊园|松桂苍苍烟露繁|明月上时群动息|雪峰高处正当轩
数椽草屋延清客|竹作疏篱护玉葩|不是玉堂无分到|且和明月到山家
尺五城南话往年|妆台明月媚华筵|欢娱未了闻笳鼓|岐国双娥锁翠烟
忽雷驳散紫花文|明月弓韬青海云|莫向灞陵愁醉尉|何人不道李将军
罢钓归来不系舟|便沽村酒醉乡游|梦魂只在鸥群里|明月芦花一片秋
可人家住筼筜谷|明月清风十万竿|一自玉山相见后|满庭清影梦高寒
手持一钵走京华|乞食王侯宰相家|今日归来如作梦|自锄明月种梅花
有客新从古渡回|潮升潮落子陵台|沧江烟霭接天外|一笛晚风明月来
竹窗时止亦时行|谁共清风明月情|忽忆前年今日兴|登高人在石头城
虚斋长铗短灯檠|明月当窗夜气清|却掩尘编时闭目|胡床独坐听秋声
一枝繁雪亚墙东|千树夭桃枉自红|肠断不禁明月夜|缟衣珠佩倚微风
曾乘桂楫上清湘|明月苍波野兴长|欲采幽兰浑不见|深林风定忽闻香
青溪风静碧涵天|明月穿篷伴夜眠|傍岸幽栖鸣络纬|声声偏入客船边
白登城上早霜凄|黑水河边暮雁低|还忆去秋明月下|胡笳吹过七陵西
凿破苍崖俯碧流|石埼竹筏舣行舟|已邀明月来同宿|下数层澜寸寸秋
望中惟有山平远|山外更连天泬寥|好着个亭管烟水|夜凉明月举杯邀
雪消鸳瓦已流澌|风暖犀盘尚镇帷|缥缈紫箫明月下|璧门桂影夜参差
不觉行年七十近|忽惊卧病二旬多|绝胜明月清风夜|人在呻吟梦里过
宝扇重寻明月影|月边仍有女乘鸾|主家阴洞细烟雾|姑射仙姿不畏寒
亭与樵岚一样新|诗书不受世间尘|清风明月来无尽|不在溪山只在人
谁开黄帝桥山冢|明月飞光出九泉|狼藉藓痕磨不尽|黑云残点污秋天
太华峰顶会苍翁|共看莲花十丈红|乘兴不知归路迥|又随明月上崆峒
外道邪山千万重|真言一发尽摧峰|有时明月无人夜|独向昭潭制恶龙
孤舟旅泊果堪情|明月黄河水乱倾|两夜老人浑不睡|别怀长恋兖州城
霜落江空枫叶凋|接天寒色广陵潮|清宵忆尔听鸿处|明月扬州第几桥
当年忠死亦堪冤|千古遗编为断魂|此恨老天疑未了|长教明月照胥门
高楼明月紫箫声|万顷寒涛入耳听|须信此中无住着|空教白发满头生
葛裙蒲履帽乌纱|迤逦乘凉到水涯|数寺晚钟声未歇|满身明月看荷花
醉骨烟云艇慢开|半竿风雨上渔台|无人知是寒山子|明月玉箫呼未回
紫金沙路明珠阙|浴罢龙儿洗明月|待来人世等麻姑|只被尘埃污罗袜
高士能同首蓿盘|僧携明月下天坛|谁云郑老斋中坐|不似焦仙洞口看
一函夜闭空山前|浮云散尽山依然|山中猿鹤亦解语|明月长恋山人眠
皓首相逢涉四年|君归鄱水我螺川|清风明月思玄度|试展丹青即俨然
龙蟠虎踞帝王州|帝子金陵访古丘|春风试暖昭阳殿|明月还过𫛛鹊楼
悠悠一别已三年|相望相思明月天|肠断青天望明月|别来三十六回圆
珠帘玉栅绮罗丛|犹有承平京洛风|饮罢归来游骑少|一庭明月夜方中
汉祚虽开四百基|韩彭诸将竟何之|谁如四皓商山去|明月一天餐紫芝
青溪明月碧梧林|一片秋光荡远岑|正好邀欢歌子夜|不堪雪棹入山阴
秋鸣无数醉秦娥|却把轻风惹扇罗|明月碧澄天似水|此山云气动纤波
头无片瓦足无土|不犯清波过一生|钓得金鳞便归去|依然明月大江横
山掌林中第一人|鹤书时或问眠云|莫言疏野全无事|明月清风肯放君
瑶池池水水涟漪|明月波心绝世姿|借问何如贵如许|洛川公主第三姨
黄叶柴门忆驻鞍|瓜期屈指又秋残|玉尊不及沙头饯|明月长留海上寒
粉节储霜竞出篱|我来犹及笋生时|清风一榻君休问|明月半窗予自知
清香满座瓜分玉|明月澄空酒漾金|不是夜凉难就醉|一帘秋色竹森森
上皇銮辂重巡游|雨泪无言独倚楼|惆怅眼前多少事|落花明月满宫秋
水流花谢两无情|还到春时别恨生|明月自来还自往|夜深前殿按歌声
女奴扶醉踏苍苔|明月西园侍宴回|小犬隔花空吠影|夜深宫禁有谁来
老蟾不锁明月宫|飞落西河白兔公|玉宇清寒不归去|爱此日高花影重
秋风夜渡仙人石|百尺奇峰扫天碧|我欲扪萝枕石眠|明月偏醉广陵客
一方明月可中庭|坐见年芳忆帝京|宿客尽眠眠不得|半山寒色与春争
吴绫便面小团团|信手拈来亦厚颜|障尽驿尘三十里|却还明月紫云间
一声寒角四更终|吹下云间细细风|孤馆几多人展转|半窗明月与谁同
明月团圆掌上开|清风犹自洒西台|谁将一片峨眉雪|濯锦江寒万里来
剪雨裁云一节秋|落梅杨柳曲中留|尊前暂借慇勤看|明月曾闻向陇头
等个鱼儿久未逢|满船明月一丝风|离钩三寸谁开口|打落掀天白浪中
桥外千花照碧空|美人遥隔水云东|一声宝马嘶明月|惊起沙汀几点鸿
若为楚曲凌辰发|犹抱音尘向明月|人言窈窕非玉凫|公自徘徊结罗袜
瑶台深处引壶觞|一刻千金玉漏长|醉倚东风眠未得|满庭明月浸花香
涌泉亭子小冰壶|老蚌胎寒露溅珠|只许鲛人弄明月|懒随龙叟泽焦枯
不嫁吴王凤作群|山中偃卧发纷纷|冰纨照面如明月|石鼓歌声入紫云
人随梦电几回见|剑逐云雷何处寻|惟有越山池尚在|夜来明月古犹今
元田种玉不传方|春去春来野自香|雁入燕云丹未反|笑援明月醉山阳
波清百尺见修鳞|水色天容自古新|昨夜西江浴明月|冰轮玉兔绝纤尘
圣寺闲栖睡眼醒|此时何处最幽清|满窗明月天风静|玉磬时闻一两声
焚香独坐勘骚经|庭树无风叶不鸣|静入夜深闻鼓吹|一池明月乱蛙声
万树香飘水麝风|蜡熏花雪尽成红|夜深欢态状不得|醉客图开明月中
乐声随转阖闾城|樯杪无风水自平|不待尊前催画烛|落霞明月送船行
初如春笋露纤娇|拆似红莲白羽摇|亭下吟翁步明月|玉人虚度可怜宵
小斋虽不奉名谭|此理要须见倚参|料得归怀明月满|不应对影祗成三
依稀红旆影前途|欲近仍遥问却无|一片交情与乡思|先随明月到姑苏
一屏一榻无俗尘|左置枯琴右开易|重门不闭谁往还|明月清风是相识
明月无声满屋梁|梦馀分影上人床|素娥脉脉翻愁寂|付与风铃语夜长
冷暖光阴不尽来|流年五十岂徘徊|半窗明月三更后|起步中庭几百回
石门细草落松花|磊磊圆峰削翠瓜|夜久风泉听不尽|独看明月咽流霞
十载重来谒上方|依稀犹似旧僧堂|当时猿鹤如相迓|今夜随人明月乡
两年江馆得相亲|俄复荷衣染市尘|几度相思更相羡|清风明月属闲人
六年奔走汗颜红|此日行吟两袖风|俗虑湔磨有诗册|净看明月照长空
清风明月夜深时|箕帚卢郎恨已迟|他日孟家坡上约|再来相见是佳期
风捲松关长绿苔|无人到此是天台|九霄明月峰峦上|猿暮环归洞口哀
明月高悬白玉盘|仙人居处近虚寒|一枝凤尾金风里|清露时时滴石坛
郭西山路有寒梅|想见临行首重回|夜听雨声知水长|满船明月几时开
世路崎岖蜀道难|阶前舞罢筑诗坛|青山明月无拘刺|看尔鸾雏百尺竿
竹间幽径草成围|藜杖穿云翠满衣|石上坐忘惊觉晚|山前明月伴人归
南湖一似锦江园|秀句端宜入杜编|想得公馀时步屧|清风明月不论钱
天池南畔即珠崖|南极煌煌映泰阶|清夜长吟抱明月|骊珠何处不探怀
莲花峰下张超谷|此老何曾有死生|闻道清风明月夜|至今鼻息乱松声
秋风落尽千林叶|恰似并州快剪刀|香冷洞房归末得|一窗明月读离骚
吏隐南阳味日新|幕中文雅尽交宾|满轩明月清谭夜|共忆诗书万卷人
天近银河拂曙流|巷深不隔市烟浮|夕阳堕地鸟投树|明月满空花入楼
主家行酒双王杯|上客不醉歌频催|秦女箫中明月度|凤凰楼上彩云回
紫烟衣上绣春云|清隐山书小篆文|明月在天将凤管|夜深吹向玉晨君
白团扇子合欢裁|出水菱花镜面开|好是缑山明月夜|大家骑凤上天来
怀中明月何曾暗|意里阳春不□寒|三十六宫天地迥|自家来往自家看
矮作垣墙小作台|时邀明月写襟怀|夜深独有长庚伴|不许庸人取次来
三川水上秋砧发|五凤楼前明月新|谁为秋砧明月夜|洛阳城里更愁人
胡床坐啸海风秋|明月关山满戍楼|麟阁何人夸彩笔|功名应合佩吴钩
当年写韵人何在|明月犹悬写韵轩|便欲同君一西去|夜寒天外醉婵娟
秋澄万水家家月|春入千林处处花|为问大悲千手眼|不知明月落谁家
缟衣清露湿漙漙|四顾松阴弄影寒|老警自能知夜半|不缘明月下瑶坛
出关曾赋五噫歌|鸣鸟相求意气多|携手燕京明月色|随君千里渡黄河
荷叶团团茎削削|绿萍面上红衣落|满池明月思啼螀|高屋无人风张幕
绛桃不似晓妆红|恩谴多年出汉宫|自惜倾城多薄命|莫教明月照闺中
笋芽鹅炙殊可口|明月清风不着钱|坐对青州一从事|共君今夜不须眠
传君移戍古梁州|明月心悬陇水流|莫怪梦魂逢不得|书来依旧玉关头
明月相窥怜我瘦|幽云不动妒僧闲|病馀无力看宾客|独露亭南数碧山
乐天当日最多情|泪滴青衫酒重倾|明月满船无处问|不闻商女琵琶声
雨笠风蓑任陆沉|呈桡舞■为知音|金鳞曳断竿头线|明月芦花何处寻
早来雪意遮空碧|晚喜晴霞散绮红|便可悬知明旦事|一轮明月快哉风
铜山鼓铸成何用|金谷荣华毕竟空|老子百年无长物|只留明月与清风
千峰诘曲夹松湍|石激波萦走迅滩|秪道孤帆天际转|那知明月峡中看
春云莽莽欲遮天|满眼如云复似烟|明月赶回青障外|长风吹到画堂前
一得金刚体自然|芙蓉万朵立青天|如何恰坐双松下|明月寒潭又说禅
良夜思君归不归|孤灯照客影微微|携来独枕谁相问|明月空庭泪湿衣
徐卿慷慨最怜才|为汝椷书五色裁|归去甬东抱明月|莫夸淮海夜光来
天门中断两山空|一片孤帆落晚风|莫向秋江望明月|故乡千里月明中
暝色忙冲倦客旋|寒灯又宿下窑禅|忆从天上归来日|明月清霜夜半船
梦回明月隐银屏|香冷微风动翠绫|从此离心无处写|起来花下拜三星
罢郡归时已白头|杖藜日看橘林洲|客来若问浮生事|明月清风酒一瓯
放汝孤猿任自由|万山云树正含秋|不知今夜啼明月|又使何人泪暗流
曾寻三洞拟商山|车马纷纷碍闭关|谁似白云私占得|惟留明月弄幽闲
铜梁百里入昌州|水竹村村山更幽|走马亭中看明月|不知今夜是中秋
广寒只欠栽梅树|寄傲何须傍桂林|君尚有庵我无有|不遮明月半边阴
幽人伏枕兴无聊|何处翻江作怒潮|夜半天鸡惊梦醒|万川明月照空寥
新竹数茎明月侵|半窗光影半窗阴|巡檐欲共分良夜|不学相如赋上林
行歌曳杖到新塘|银阙瑶台无此凉|万里秋风菰菜老|一川明月稻花香
一樽相属莫辞空|报答今朝吹面风|自唱新诗与明月|碧桃开尽曲声中
蜃气苍茫望欲无|天边一道限门孤|蚌含明月浮沧海|珠鳖江中亦吐珠
苍髯铁爪欲飞扬|肯与人家作栋梁|记得石桥明月夜|一溪龙影茯苓香
长安城外别垂杨|溪上苹花满棹香|明月照人应有恨|西风吹雁不成行
说道疏时元是密|偶于忙处得寻闲|宿愁复岭重山外|新趣清风明月闲
新梳堕马可怜妆|独少秦珠耳后光|此去青莺池上买|归来明月照兰房
不惑年犹欠四年|道情高趣耻前贤|清风明月知多少|漫学庐山种白莲
小山光景小山知|九仞元从一篑为|明月照山无大小|小山榻上看盈亏
画柱青苔卧寂寥|彩绳无计恋春娇|可怜明月梨花院|闲煞春风第一宵
泽国多芳草|年年长自春|应从屈平后|更苦不归人
年年到此日|沥酒拜街中|万户千门看|无人不送穷
山边牧羊者|谁得似初平|羊化人俱往|年年草自荣
晚节喜长存|阳坡大托根|年年春雨后|生子又生孙
春草年年绿|烟波处处愁|所嗟人异雁|犹隔洞庭秋
勿佩宜男草|迟迟生阿侯|年年十五六|天许莫愁不
此地先春信|年年只是梅|南中春更早|腊日李花开
明从何处去|暗从何处来|但觉年年老|半是此中催
古人皆恨别|此别恨消魂|只是空相送|年年不出门
万古湘江竹|无穷奈怨何|年年长春笋|只是泪痕多
南内夕烟敛|玉楼春望空|禁籞年年锁|园禽巢殿中
叠嶂趋涧谷|一岭袈裟名|年年颜色处|秋风锦绣屏
年年黄金缕|照影曲尘漪|谁为南浦赠|纫佩扈江蓠
尔从天上来|天上寒更多|年年见飞下|欲上苦如何
年年阳气复|是尔北归期|王孙春草绿|尔归归不归
十载恩难报|重泉哭不闻|年年春草色|肠断一孤坟
我家湘水滨|年年赋徕服|君家百亩田|晚岁千树绿
东风吹老鬓|衰槁渐成银|不及闲庭草|年年绿意新
海上千年实|峰头十丈花|年年当令节|同献玉皇家
年年二月暮|散乱杂飞花|雨过微风起|狂飘千万家
世路山河险|君门烟雾深|年年上高处|未省不伤心
椒殿霞觞举|金花拆胜鲜|年年庆佳节|眉寿祝绵延
白首难会面|今日况重阳|第恨长称寿|年年在异乡
去国投兹土|编茅隐旧踪|年年秋水上|独对数株松
乡愿万寻坑|白头跳不出|图个世人称|年年囚鬼窟
风尘弹指过|于世已浮沉|处处双林客|年年五岳心
朱甍萤影度|璧月绮疏流|牛女年年会|玉阶今夜愁
槐绿阴初合|榴繁艳欲然|翠筒传角黍|嘉节庆年年
樵苏出林看|士女拥途迎|要识神通趣|年年此际晴
自君之出矣|思君似绿筠|年年枝叶瘁|只有节如新
照返江流急|霜多枫叶残|年年月光好|只共一闺寒
红粉溪边石|年年漾落花|五湖烟水阔|何处浣春纱
玉切菖蒲细|金包黍角香|年年庆佳节|燕衎侍君王
紫陌多芳草|年年阅世人|空怀百年虑|谁是百年身
自君客淮水|十载歇欢爱|如何牛女星|犹得年年会
北地凝阴尽|千门淑气新|年年金殿里|宝字贴宜春
长信宫中草|年年愁处生|故侵珠履迹|不使玉阶行
玉流本自直|屈曲随城陴|如玉人何在|年年流玉澌
日日黄花下|年年秋兴多|欲舍此尊酒|其如新月何
隘地关门拥|山楼鼓角传|长风吹不歇|塞草自年年
彩胜年年巧|椒盘岁岁新|君王千万寿|长与物华春
南风昨夜起|吹动木兰舟|底事长江水|年年带别愁
湖面无多阔|淤填菜疃斜|年年春雨满|湖水入人家
北陆凝阴尽|千门淑气新|年年金殿里|宝字贴宜春
花信二十四|春愁千万端|年年吹不散|故故作馀寒
灯前催晓妆|把酒向高堂|但愿梅花月|年年映寿觞
何罪过长沙|年年北望家|重封岭头信|一树海边花
月子河西月|年年渡绛河|非关易圆缺|总为别离多
和气生金殿|微风转画旗|年年好春色|先是帝家知
宛转若游丝|浅深栽绿崦|年年立春后|即被啼莺占
朵朵西施靥|年年墙外窥|莫嫌妆不澹|带酒未醒时
清波映文石|置此亦奇事|年年上巳时|聊将姓名记
遥望朱门启|宫花映绣盘|年年春二月|燕子入长安
除夕年年去|愁人较自如|偏留酒家债|不共岁同除
年年筑边城|敌骑犹出没|夜深沙月寒|空照杞梁骨
不归江上宅|烟柳暗春郊|多愧双飞燕|年年觅旧巢
鸟道千盘迥|羊肠一径斜|年年二三月|红杏碧桃花
江上三千雁|年年过故宫|可怜江上月|偏照断根蓬
江流入南浦|浦上有高亭|日日送行客|年年芳草青
年年花鸟使|选色进深宫|不论妾心赤|惟看妾臂红
山中相送罢|日暮掩柴扉|春草年年绿|王孙归不归
汉川如渭川|千亩尽修竹|疑此是芝田|年年生碧玉
年年今夜月|双影照西楼|今夜流云乱|天应亦解愁
濯濯金明柳|年年照妾容|飞花怨春尽|落日渡江风
颗颗苞甘液|年年饫老饕|绝胜九千岁|三度窃蟠桃
竞渡年年社|官河涸似沟|拿船府符急|何处斗龙舟
不须婚嫁毕|始作尚平游|五岳年年在|浮云处处愁
君家桂林住|日伐桂枝炊|何事东堂树|年年待一枝
抱玉三朝楚|怀书十上秦|年年洛阳陌|花鸟弄归人
已近予生日|弥天大雪飞|年年惟抱病|泪湿破僧衣
祸福凭谁降|鸡豚合有灾|年年当社日|箫鼓赛神来
年年学临池|赫蹄苦不足|种取绿云笺|窗前三百幅
野景年年在|山人日日闲|过桥看活水|不是爱潺湲
日日烦汤使|年年费火攻|暮龄知艾附|不及荔枝功
放舟秋浦月|扬舲秋浦风|年年远行迈|往来秋浦东
随梦入池塘|无心在金谷|春风自年年|吹遍天涯绿
一贫成病竟年年|愁入苍茫岁暮天|客至拥衾聊起坐|冷风吹雨湿床前
琉球真蜡接阇婆|日本辰韩秽貊倭|番船去时遗碇石|年年到处海无波
曾访禅林翠霭间|再游时序已循环|自怜不是风尘客|独喜年年来看山
人生天地长如客|何独乡关定是家|争似山翁随所寓|年年处处看梅花
痛忆梅开易得残|既残憔悴不堪看|年年长被清香误|争似闲栽竹数竿
云间甲第隐笙歌|桥北桥南画傍多|尽说升平风雨好|年年月底拜山河
长乐疏钟常送月|灵和垂柳只从风|还知天上人难老|颜色年年不减红
有诗有酒有高歌|春色年年奈我何|试问羲和能驻否|不劳频借鲁阳戈
美人遥忆凤城西|芳草年年路欲迷|今日出门春已半|樱花如霰晓莺啼
灵山一别刹尘深|错认缘生直至今|借得秋光似明镜|年年长照使君心
五风十雨荷皇天|桑满墙阴稻满田|记取年年寒食节|大家先办赛神钱
叶尽林皋影正圆|岁阑相对总凄然|年年独卧衡门下|只是清辉照旧颜
幽谷那堪更北枝|年年自分著花迟|高标逸韵君知否|正在层冰积雪时
了无风雨夕阳低|多少诗翁问白衣|把酒西风暗相约|年年篱下菊时归
谙尽条桑与艺麻|岂知城市有繁华|年年看得蚕丝熟|不入贫家入富家
年年无酒对新秋|辜负凉天懒出游|想得故人怜我病|故分岩桂洗穷愁
百褶罗裙稳称身|年年打扮庆嘉晨|东家人祝双双寿|莫管侬家二八春
憩老亭西多牡丹|年年携酒向春看|于今池馆都非昔|野烧凝烟暮雨寒
由来此母如吾母|再拜一卮复一卮|最好年年作生日|碧兰黄菊与同时
柳动晴风拂路尘|年年宫阙锁浓春|一从翠辇无巡幸|老却蛾眉几许人
十日花时九雨风|年年百五病愁中|春寒不禁香篝火|红蜡青烟忆汉宫
山木青葱倚绛霄|下垂秾荫庇菅茅|九秋霜落荣枯变|惹得年年野火烧
珠海西流入柳坡|年年春色最先过|虽然枝叶垂垂密|菀柳从今不用歌
沙湖歧路忆遗踪|杜宇声残口角红|古寺钟鸣悲不尽|年年流响咽西风
天上依然揽玉珂|人间不复画青蛾|而今却羡双星好|犹得年年一渡河
春明门前灞水滨|年年此地送行频|今年送客不复返|卷土东来避战尘
鹊驾成桥事有无|年年今夕会星娥|时人莫讶经年隔|犹胜人间长别多
燕寝凝香梦更清|梦回得句快吟情|可怜人化辽天鹤|池上年年草自生
金碧辉辉映玉台|百花丛里五云堆|感恩稽首臣何祝|愿捧年年万寿杯
丽日祥烟锁禁林|樱桃初熟杏成阴|年年翠辇来游幸|花落春宫一寸深
石屋先生卧白云|年年秋月叹离群|因怜世路多逋客|早为山灵布檄文
漏滴铜龙夜已深|柳梢斜月弄疏阴|满园芳草年年恨|剔尽灯花夜夜心
牛夸棋品无勍敌|谢占诗家作上流|岂似小敷春水涨|年年鸾鹤待仙舟
老郎日日忧苍鬓|远守年年厌白苹|终日相思不相见|长频相见是何人
雅淡风光近上元|迎神箫鼓自年年|客行不趁花灯市|月满寒江水拍天
牛山日日夕阳红|鹿洞年年草色浓|更有当时马行处|郴人犹指旧骡踪
年年寒食问饧糖|糁米炊糕入夜忙|今日一抔同水上|杯盘满地有谁尝
十分蟾影照人间|一片山河古影寒|惆怅年年今夜月|人生能得几回看
左餐右粥年年饱|南陌东阡处处闲|幸免催租败幽兴|岂容对酒惜酡颜
春水年年上钓矶|扁舟今趁暮潮归|羊裘已被虚名累|须向沧洲著布衣
数尺游丝堕碧空|年年长是惹东风|争知天上无人住|亦有春愁鹤发翁
花满晴烟树满云|我来宁是学仙人|愿将九曲溪头水|散作年年百里春
紫禁春醲雪未消|年年香冷只飘飖|许身入画酬清赏|不嫁东风过小桥
年年塞草欲秋时|左右红旗说战机|介胄粗官应有语|而今宰相好吟诗
自读西湖处士诗|年年临水看幽姿|晴窗画出横斜影|绝胜前村夜雪时
月月便车奔帝阙|年年贡士过荆台|如何三度槐花落|未见故人携卷来
红白株株更间黄|也怜颜色也怜香|道人不是栽花手|春雨年年此际忙
年年春去归何处|今日须为别一番|把酒问花花不语|夜来风雨泪珊珊
湖上看花意欲迷|年年花谢忆花时|如今一见冯生画|早晚看花更不疑
年年以酒浇残腊|日日为诗作好春|涧水渐生梅正发|鸟啼人语亦清新
削竹千枝作缆枝|枝长枝短似游丝|年年百丈无穷路|牵断肝肠人不知
长是年年趁雪妍|一鞭迟著笑今年|姓名虽在百花上|终不敢为天下先
千山绕缭杜鹃开|挂纸罍尊满插来|应是空斋兄妹血|年年春雨不能灰
春草年年怨别离|生还不分及瓜时|天寒虮虱生金甲|雪里龙蛇落画旗
彭城游乐几人家|踪迹荒凉没水涯|秋菊不知今古事|年年依旧发黄花
年年人日到长干|取次看灯不忍看|十四楼边新月夜|银筝小袖歇春寒
紫薇易开亦易残|紫薇热客有时寒|何如墨史将吟伯|岁岁年年画里看
画阑倚玉对偎红|娜袅翻阶放艳秾|自笑主人无个事|年年携酒祝东风
铁甲年年卧戌楼|将军未老鬓先秋|防边奇计谁能识|量尽寒沙夜唱筹
力贫藏得五车书|趁就炎歊晒壁鱼|安得身闲饶目力|年年铅椠课三馀
潮入孤村灌小池|新泉正好濯缨时|隔溪应有人来往|五月年年折荔枝
偶因试马小盘桓|明德门前御道宽|楼下绿杨楼上酒|年年万国会衣冠
灭影双溪死便烧|年年枫落见清潮|浙江亭下晴翻雪|卷作浑涛怒不消
学把锄头莳小畦|牡丹不种种荼縻|花开赢得年年看|棘蔓犹堪补败篱
摇摇红影一枝斜|看舞东风两髻娃|堪笑年年未归客|借人池馆赏春花
年年荆棘侵儒苑|处处烟尘满战场|岂料今朝觐宣父|豁开凡眼睹文章
纠峰岭半树森然|伐竹编成翠底廛|杂客不来尘思少|落花啼鸟自年年
桂泠松香十里闲|水晶如意玉连环|年年笑伴皆归去|门对寒流雪满山
草绿平原春雨歇|花残曲径夕阳明|朝来暮去年年似|吹散荣华是此声
卖犊年年得几钱|移家何处问安眠|白头笑恐黄山尹|他日催租更卖田
楼下芳园最占春|年年结侣采花频|繁霜一夜相撩治|不似佳人似老人
寂寞梅花处士坟|竹围岩脚一泉深|隃瞻翠辇曾游处|水钥年年护绿阴
河堤石表古来存|知为谁家守墓门|旧冢已墟人世换|年年乌鸟当儿孙
年年多费草鞋钱|一钵沿门为众添|于今又向他山去|有话聊将白纸传
十亩荒园野水边|尽栽梅树不论钱|珍重木瓢任真率|年年携此醉花前
年年春信遣人疑|赚出诗人枉觅诗|著意探梅偏不发|月斜偶见一横枝
当关龙虎拥层台|此地年年翠辇回|八月千官瞻候日|旧陪词馆小臣来
芳原白兔怯人过|金粟年年入望多|见说当时宫里事|却因灵药误嫦娥
年年此际走烟岚|人亦何尝谓我贪|归见交亲话清胜|且无防患在三缄
年年长是客天涯|几向天涯梦到家|归到故家无一字|兔葵莺粟正开花
谁测先生意趣难|贫如原宪学宗颜|年年酒债将琴当|岁岁诗狂待月还
最是东风管别离|年年吹发绿杨枝|行人去日曾攀折|每到春来有所思
水南水北重重柳|山后山前处处梅|未即此身随物化|年年长趁此时来
古星当崖映日间|年年常伴白云闲|糇粮丹火何从出|四面无人见下山
水殿年年占早芳|柔条偏惹御炉香|而今万乘多巡狩|辇路无阴绿草长
自笑兵厨吏不虔|冻醅如蜜只年年|却思踏雪江头路|屡费诗人一斗钱
石门幽鸟语关关|仙子游踪不可攀|总为伤情无尽处|年年合浦叶飞还
谩说人间假像真|老君形相亦虚言|岩前瑞气归宸翰|佛子年年□国恩
春风羸马出郊坰|忽忆心知涕泪零|最是无情坟上草|年年寒食自青青
殷勤春在曲江头|全藉群仙占胜游|何必三山待鸾鹤|年年此地是瀛洲
秋日闲吟秋水篇|是非不到竹林边|年年篱下丛生菊|自倚寒光伴醉眠
南极坤垠是故乡|故乡翘望正茫茫|年年秋近归鸿急|一见归鸿一断肠
夜来江雨宿蓬船|卧听淋铃不忍眠|却忆紫微情调逸|阻风中酒过年年
琼台玉馆照青红|梦断思陵桧柏风|三十二门金锁合|年年春雨扫梧桐
娇黄无力趁芳菲|待得秋风落叶飞|空有丹心能就日|年年憔悴对斜晖
杜鹃非是翠芳残|底事年年叫出山|纸帐竹床清到底|不堪声入梦魂闲
年年节与物相符|笋已成竿燕欲雏|客里不知端午近|卖花担上见菖蒲
千金犯险脱旃裘|谁料南冠反见雠|记取小西门外事|年年上巳哭江头
年年明月总相似|大抵人情自不同|今夜故山依旧见|班家扇样碧峰东
落红飞絮半沾泥|别意年年客里题|欲唱渭城江雨暮|阳关只在秣陵西
小径黄花艳艳开|晚风时有异香来|长杨红粉知多少|争似年年照酒杯
世事兴亡千古意|山花开落几番春|年年惟有岩头月|照尽今人与古人
槐绿乍迷青羽盖|樱红已荐赤瑛盘|太平节物年年好|又见浮菖与浴兰
文帝年年下玺书|唯忧农亩不丰馀|匈奴嫚侮吾甘忍|所喜千仓饱贮储
山南桃李竞春光|食实年年在异乡|应被旁人暗相笑|闲官那得许多忙
愤深藉馆年年祭|痛切夷陵岁岁祠|不见征南遗爱地|至今泪堕岘山碑
东篱何在菊年年|菊视陶诗竟孰贤|未必缘诗花更好|花将诗与万人传
不须蟾桂十分圆|自有春花万种妍|岁岁年年长寿酒|海棠开后牡丹前
天台路上寻牛迹|瀑雪千寻带月飞|见说石桥行不得|年年春雨上苔衣
溪水年年自浅深|山云日日半晴阴|溪山好处划开眼|看水看山悟此心
桃李年年上国新|单于鼓角隔山闻|一行书信千行泪|不是思君是恨君
年年渐觉老人稀|欲别孙翁泪满衣|未死不知何处去|此身终向此原归
年年九日怯登台|此日登台眼独开|瞬息塞尘吹欲尽|无人知自大江来
风吹花树昨朝红|今日看花树已空|可惜天高花薄命|年年开落只由风
杏花千树洛阳春|白傅年年爱赵村|月蕊晴葩风露格|老夫移得在东园
银潢何限鹊查查|看得桥成度宝车|如许风标无用处|年年分占水荭花
年年春色总输梅|长向百花头上开|却恨今年春独晚|正须乘月为公来
醉约金山看海流|兴飞江汉忽西游|龙沙月色年年满|独照匡庐万仞秋
扶桑西距若华东|尽在天王职贡中|一自秦原有烽火|年年选将戍河潼
吏胥无复到乡村|諠杂何曾及县门|岁岁年年比今日|邑人常戴府公恩
东风桃李年年在|化国光阴日日长|试数开元到今夕|几经繁盛几凄凉
五千馀卷在高台|内史翻时腊屐来|梦断池塘人不见|年年春草绿成堆
晓山漠漠尽烟霏|四面楼台白鸟稀|芳草年年湖上路|柳花风送钓船归
年年陌上起骊歌|别恨秋声可奈何|欲折一枝桥畔柳|长条零落已无多
路绕长堤万柳斜|年年春草待香车|君王不宴芳春酒|空锁名园日暮花
天申佳节继天中|贺庆年年信始通|明诏重颁浮论息|共知至计出天衷
锦楼寿曲未须吹|且听江边老妇词|但愿年年好官长|一如官长在官时
数百年间彩凤来|只今山下有荒台|梧桐叶落苍筠老|春雨年年长绿苔
谁道城东烟雨多|半村桑柘半村莎|山深不识朱衣吏|春社年年燕子过
年年不是要悲秋|秋气愁人不自由|谁见江南魂断处|潇湘帝子在眉头
黄梅风雨自年年|今日沙头浪拍天|最是便君多大略|笑看东海欲投鞭
年年修褉浣平沙|太液烟波驻翠华|已遣少儿争斗草|更教宫女作司花
我爱霅溪风景闲|年年鱼鸟伴湖山|利名人到心犹静|况是老僧长闭关
从教节序暗相催|历日尘生懒看来|却是石榴知立夏|年年此日一花开
谩自尘劳鬓欲华|故园空锁未开花|年年饱看春来去|输与西湖处士家
疏柳衰荷又一时|清波飞叶梦灵芝|年年踏尽溪边路|不觉吴霜点鬓丝
新柳风吹与浪黄|画桥东去玉泉长|年年三月花飞节|得入宫门泛御香
章台自有路旁情|可恨年年赠远行|记得昔时攀折处|新稊重向旧痕生
燕子年年入户飞|向人无是亦无非|来春强健还相见|送汝将雏又一归
豫让酬恩岁已深|高名不朽到如今|年年桥上行人过|谁有当时国士心
镜留雪鬓暖消无|春到梨花日又晡|移取扶桑阶下种|年年看长碍金乌
黄花照眼又经秋|山自青青江自流|多谢龙头鳌禁客|年年把酒到江楼
重九仍重岁渐阑|强开病眼更登攀|年年认得酣歌处|犹恐招魂葬故山
绝漠烧荒汉使还|秋风先到贺兰山|大宛大马年年入|谁道丸泥闭玉关
丰钟逐散晓云遮|我欲伸冤玉帝家|青女一身都是胆|年年随下月偷花
年年遇着中秋节|活计虽贫强自欢|不似今年贫得甚|倚栏无个月明看
有怀佳伴每忻然|岁晚相看不待言|应笑老身山涧曲|年年炙背只晴暄
闻道黄杨山上头|千峰环抱百泉幽|羡君柱杖年年去|饱看人间万顷秋
上苑年年占物华|东湖同住水云家|莫言春度芳菲尽|闲闭春风看落花
年年醉倒春风前|一片花光杂管弦|今日经行乱山里|且寻僧话看茶烟
绿水桥头小钓车|数椽败屋柱槎牙|年年贼火无人住|风落棠梨几片花
雪点颠狂乱送春|穿帘透幕若相亲|年年三月西陵渡|愁杀轻舟度水人
九曲溪边玉女峰|年年独倚落花风|何因不驾青鸾去|伫立空山皓月中
流棹西来恨未销|鱼龙寂寞暗风潮|楚人犹自贪儿戏|江上年年夺锦标
红颜岁岁老金微|砂碛年年卧铁衣|白草城中春不入|黄花戍上雁长飞
莲花冠子道人衣|日侍君王宴紫徽|花开不知人已去|年年斗绿与争绯
浩劫循环无始终|年年玉李杲春空|初成未占兹山顶|古老唯传展上公
天目山头紫气空|钱塘江上暮烟重|王图伯业无消息|潮水年年入巽峰
兰陵公子留题后|野草闲花变四时|惟有此君犹好在|年年添得岁寒枝
浦口柴扉几日开|江门烟艇暮秋回|交情亦似长江水|南北年年送往来
曲槛无人花乱开|都梁烧尽日西颓|年年剩得腰如柳|空看昭阳舞队回
镜中颜状年年改|海内交朋日日疏|一恸寝门生意尽|从今无复季长书
浪迹人间数十年|年年散发醉江天|岳阳楼上留三日|聊与潇湘结后缘
莺老阴浓昼景迟|园林又是过芳时|香腮粉蕊年年好|只羡游蜂野蝶知
广文遗韵留樗散|鸡犬图书共一船|自说江湖不归事|阻风中酒过年年
桃源只在市城边|锦瑟明妆满画船|莫怪道人回首处|朝来暮去已年年
渺渺烟波接九疑|几人经此泣江蓠|年年绿水青山色|不改重华南狩时
佳节宫中降五丝|宫衣结束彩相宜|只因缕缕恩常在|愿得年年奉玉墀
捣药年年住广寒|琼浆时吸桂花丹|何人最慕仙家景|移取霜毛画里看
稀微斜照影鳌山|黼座高临缥缈间|共祝吾皇千万寿|年年华阙觐天颜
凤凰山畔永思堂|山谷先生有旧乡|修水年年流不尽|斯文长与日争光
早讶年年狂士来|每来亭上独徘徊|山应又喜添知己|去后山容似死灰
肯如刘阮自思还|总为乔仙去莫攀|长恨天台迷旧路|年年桃发泣朱颜
当轩酌酒酹花神|愿得年年对此辰|莫就开时看早暮|枝南枝北总芳春
岁岁年年花状头|瑶珰琼佩瑞光浮|玉螭赏遍三千界|不识珠帘十二楼
年年自漉雪前醅|今岁无缘得一杯|政是荒村愁绝处|家中送得六尊来
枯笠摇风雪满衣|年年辛苦事渔矶|有时钓得鳣鲸上|又被行人买得归
此生得作太平人|只向尘中便出尘|移取碧桃花万树|年年自乐故乡春
谁言大药有仙传|试就兹翁问大年|道是年年随日过|饥时吃饭倦时眠
沈香羯鼓弄春杯|席上才看半作堆|争似君家屏障里|年年岁岁有花开
长生有术在香闺|方朔年年取小妻|白可鸳鸯成七十|莫教莲叶有东西
环子竟逢山下鬼|老翁空叹木牵丝|年年牛女相逢夕|记得凭肩私语时
年年长恨春归速|脱手背人收拾难|那料高人笔端妙|一枝留得雾中看
未会牵牛意若何|须邀织女织金梭|年年乞与人间巧|不道人间巧已多
年年花药䌸红罗|给谏池塘影赤波|争似黄冠簪玉导|色虽不及丰神过
白首几人能到家|暮云残月隔三巴|巴江不是无皈路|何事年年怨□□
风霜不折参天枝|兵火难烧溜雨皮|长向莲台乞古佛|年年甘露洒慈悲
年年时节菊初开|满插花枝倒酒杯|今日秋风欺病客|惟将白发上头来
种柳栽花旧惜春|不知春色为谁新|年年青眼樽前客|只有寒梅是故人
雕兰十二曲相维|无那花枝不自持|不见酒旗歌舞地|年年风雨葬西施
少壮东堂奏捷功|浮香仙籍继家风|年年占得中元景|一颗冰轮照九穹
胡风冻合䴙鹈泉|牧马千群逐暖川|塞外征行无尽日|年年移帐雪中天
来车去马拜纷纷|岁岁年年不惮烦|拜得老人山上去|一番儿女各当门
半百经纶未奏功|年年从事狡儿童|归来且喜书囊在|豹略龙韬尽梦中
寻章摘句老雕虫|晓月当帘挂玉弓|不见年年辽海上|文章何处哭秋风
风可前湾月可船|荻花开落任年年|潮平网得鱼多少|只换清酤不换钱
水面绿盘擎雨出|临风几度倚阑干|不知暖气有多少|老子年年得御寒
只了年年作逐臣|衣冠褴缕面埃尘|偶逢令尹留连我|不畏狂生点涴人
咽雨哀风更不停|春光于尔岂无情|宜须唤得谢豹出|方始年年无此声
玉辇宸游事已空|尚馀奎藻绘春风|年年花鸟无穷恨|尽在苍梧夕照中
过烟披雨见蒙茸|平野高原望不穷|同是一般春色里|年年各自领东风
六月江千冰雪凉|射洪春酒郁金香|自从筇竹通西夏|汉使年年出夜郎
天临北极郁崔嵬|玉帛年年万国来|君王二月南巡狩|春水朝宗江汉回
太平池馆乐游原|昔日繁华今几存|祓禊年年人尽乐|野花开遍水潺湲
年年二月看花时|野笛小园长短吹|谁道今年看花日|鞦韆门外鼓声悲
郑人兰佩不须夸|自别团香擅国华|客枕莫疑无好梦|年年同有瑞香花
年年桂绽菊开时|长忆芳樽共一卮|请诵周人和乐句|全胜三叹陟冈诗
青山憔悴故将军|苔甲年年印水纹|受尽蛮烟与瘴雨|不知溪上有闲云
满洛城中将相家|广栽桃李作生涯|年年二月凭高处|不见人家只见花
我今收得长生法|年年海上觅知音|不知谁是知音者|试把狂言著意寻
绮罗开作野花闲|锦雉南飞去不还|独有旧时江上月|年年清影照阳山
传芳远远自西邻|锦伞高张熨眼新|花睡觉来红泪落|年年如忆故宫春
只今新暑已歊然|作么禁当六月天|飞上风前最凉处|年年输与柳梢蝉
帝业龙兴复古初|穹隆帐幄倚空虚|年年清暑大安阁|巡幸山川太史书
南鸿北燕日蹁跹|每岁征程计八千|却怪沿堤春后柳|年年新色为余怜
年年时节近天申|喜气欢声逐日新|请祝圣人如一口|定知德寿万年春
西亩田翁橘柚黄|东邻稚子稻如霜|独怜寥寂杨雄宅|岁岁年年书满床
孟光书寄与梁鸿|薪粲年年幸可同|触热忘归浑细事|笑人应有北窗风
满眼西风忆故庐|亲朋音问久相疏|年年江上无情雁|只带秋来不带书
七宝装成射雉场|人间还阅几齐梁|潘妃自踏金莲去|不见年年春草长
年年梅里见诸杨|火齐堆盘更有香|风味十分如荔子|何妨盛著绛纱囊
一炬曹瞒仅脱身|谢郎棋畔走苻秦|年年拈起防江字|地下诸贤会笑人
夜深投寺解行装|一点寒灯照上方|老宿问余何处去|年年来此借禅床
底事蹉跎二八年|嫁时装著未周旋|年年织得新丝绢|又被家翁作税钱
寒梅蓄积香成蕾|古柳安排绿入绦|景物年年觉新好|所怜幽独自萧骚
安乐窝前小江曲|新蒲细柳年年绿|眼前随分好光阴|谁道人生多不足
衣上缁尘四十霜|玉华东畔忆家乡|年年开到梅花日|吟咏疏篱野水傍
岩头风急树攲斜|溪畔渔樵十数家|老尽往来名利客|年年秋水映芦花
飞尽沙田到水乡|年年来往为谁忙|只贪月夜芦花宿|不是将身傍稻粱
我竹林翁所得奇|心传佛要面仙姿|年年六月十二日|观取高斋祝寿诗
朝朝暮暮檄书闻|岁岁年年度陇云|莫道边城兵马怯|悬知只少霍将军
苎萝仙子绛纱裳|岁岁年年逞色香|不比阿环池上果|一千年得一番尝
螺湖盘古白云堆|忆著常因梦里回|得似篮舆引诸弟|年年霜露及时来
六曲溪头处士家|年年篱落万枝花|怪来驿使无消息|却报烟村一树斜
年年宫柳好春光|百啭黄鹂绕建章|冶杏夭桃红胜锦|牡丹屏里燕诸王
千古人心指下传|杨姝烟月过年年|不知心向谁边切|弹尽松风欲断弦
满眼风光又小春|却寒帘底暖如温|年年十月华清幸|知是谁先被主恩
不管髼松雪满颠|笔床茶灶度年年|穷愁博得长清健|多折梅花供老天
笼烟朵朵亚枝娇|珍重年年到野桥|稚子候门无客报|白头真负紫霞绡
骇浪惊风动楚天|乡心羁思漫年年|鲈鱼不受寒江钓|今夜朱矶雪满船
白头纷壤复年年|未见浮生可释肩|入手屠苏虽在后|耽心烦苦却居前
年年周孔道何多|谁为缁黄保不磨|却笑纷纷韩孟辈|空言无奈异端何
吴江花发暮春衣|暂逐童冠一醉归|君去正如彭蠡雁|年年还向蓟门飞
谏官一字照天涯|南海年年问钓沙|沧波不与黄门信|笑杀龙钟百姓家
看看秋色此平分|何处笙歌入夜闻|独有多情端正月|年年依旧到长门
夭艳迎人意欲迷|不言正是怨深时|愁肠百端不堪续|惆怅年年开向谁
年年睡债苦相关|好梦长随苦角残|作意归来偿宿负|透窗遮莫已三竿
王府原头芳草芊|却怜杜宇自年年|停杯试向窗前看|飞尽杨花几树绵
山塞惟予在汝先|年年酌水献诗篇|天心只爱文章老|那管长愁几百年
林间艳色骄天马|苑里秾华伴丽人|愿逐南风飞帝席|年年含笑舞青春
年年踏雪探梅开|二月今年始见梅|从此逢春心转懒|小诗不拟觅花裁
夜窗松月旧家风|宦海飘流鞅掌中|但觉年年添一岁|不知齿豁与头童
曾嗟雁唳越王台|何处分飞又北来|游子几时归故里|年年秋影落空杯
斑衣爵跃为亲寿|岁岁年年兄弟同|今日潇湘亦佳节|独将无语对东风
赣水西边是贼壕|年年楚越泣弓刀|天戈指处欃枪落|来岁徐看破尔曹
快阁矶前当水头|年年春涨阻南游|料得老翁携稚子|登楼看水说筠州
满园佳菊郁金黄|寿质清癯独傲霜|且喜年年作花主|依然相伴向秋光
与君他语自差殊|独爱交财是丈夫|愿见年年生日会|老来活计尚关渠
忆共佳人曝绣衣|馀香如昨旧欢非|鹊桥虽别年年在|犹胜娇魂去不归
半藏舍利半莓苔|劫火曾经未化灰|芳草年年春自绿|六朝往事一寒堆
□□无情不可亲|年年遣使浪填津|武侯会有两篇表|读罢令人泪满巾
燕雪常飞十月前|弊裘破帽过年年|拥炉自笑何为者|欲买浊醪无一钱
高蹈殊庭二十春|随时游乐为同民|翠舆黄伞西湖路|老耨年年喜望尘
歌管年年乐太平|而今钲鼓替欢声|裴公祠下无穷水|好乞馀波为洗兵
老蛟力斗死池中|山下流泉暗谷通|风雨年年常十五|休将涓滴强邀功
夹径梨花玉作英|年年寒食伴阴晴|要看雪色无边际|十二楼前月正明
垂鞭信马日西斜|灵沼吟看起叹嗟|鱼鳖成尘春水涸|年年惟见长桑麻
马嘶九陌年年苦|人语千门日日新|唯有终南寂无事|寒光不入帝乡尘
朱轓何事独来频|不为溪山只为民|最爱年年禾稻熟|时丰自有壤歌人
拔尽新秧插尽田|出城一眼翠无边|不关雨水愁行客|政是年年雨水天
散躅探幽几度来|径开如矢净无埃|年年溪上春归后|千树阴浓覆石苔
棠树阴阴手自栽|年年春日领春来|道傍芳草无人问|一度东风一度灰
水明楼上看明月|共对冰盘品荔枝|今日谱成君不见|年年肠断荔枝时
秋风如此客辞家|重理平生旧帽纱|不是故山无白酒|年年奔走负黄花
朝发铜陵暮扬子|年年白浪江中归|江人收身苦宜早|一生却向江中老
风含远思翛翛晚|日照高情的的秋|何事满江惆怅水|年年无语向东流
年年除莫即相呼|夜语如君不可无|为报岁寒同社客|今年不要作柴炉
战争久断海南天|一本闽花价十千|学得闽天分剪法|衣花食卉彀年年
岁岁年年君去家|年年岁岁树开花|年年君去无消息|岁岁花开感物华
年年暑去皆有期|今年暑去何迟迟|不知摇败几团扇|得到西风吹面时
年年绿水送残红|不怨东君只怨风|芳草连云愁更远|劝君当醉万花中
共惜流年留不得|且环流水醉流杯|无情红艳年年盛|不恨凋零却恨开
帝乡春日曾舒卷|溪馆秋风每见之|处处云生山似画|年年老去鬓如丝
人物风流往往非|空馀陋巷作乌衣|旧时帘幕无从觅|只有年年社燕归
池塘春暖水纹开|堤柳垂丝间野梅|江上年年芳意早|蓬瀛春色逐潮来
年年腊尾庆生申|共祝槐庭过万春|天使长生辅真主|人间不用说庄椿
一峰峭立俯群山|下有僧居一体闲|收拾春烟与秋雨|年年曾在碧苔间
石头城下炬烧寒|司马东来骨肉残|可惜六朝花粉地|年年风雨草漫漫
满眼黄花慰素贫|年年结侣采花频|要收节物归觞咏|只许闲人作主人
翰苑何时休嫁女|文昌早晚罢生儿|上林新桂年年发|不许平人折一枝
年年烂醉万梅中|吸酒如鲸到手空|花欲过时常惜别|今年此别更匆匆
集贤池馆从他盛|履道林亭勿自轻|往往归来嫌窄小|年年为主莫无情
人物风流往事非|空馀陋巷作乌衣|旧时帘幕无从觅|祇有年年社燕归
西陵渡头秋水寒|年年岁岁走儒冠|不知天姥山中客|十载关门傲长官
顿有亭前春耐寒|年年扶杖雪中看|不知谢子题诗处|比得王家第几般
看山亭下小鸣泉|呜咽难通亦可怜|惆怅无人为疏凿|拥愁含恨过年年
乾坤千古总糊涂|何事年年带血呼|只有莲花归处好|凤凰山上亦荒芜
玉检金泥事惘然|苍崖翠柏自年年|不知异日甘泉树|可在仙人雨露边
每看灯市搭松枝|清在灯光映月时|石埠年年挑不尽|今年刚得一篇诗
菊花须饮过重阳|待过重阴菊更芳|家在甘潭人不识|年年生日酒中尝
寥落山榴深映叶|红霞浅带碧霄云|曲尘枝下年年见|别似衣裳不似裙
野芳汀芷互幽妍|相国风流亦未传|衮冕尘埃半山寺|自相撑拄过年年
洛阳女儿红颜多|远随夫婿成三河|只令海上年年别|啼杀山南山鹧鸪
金张亭馆帝城边|北里南邻竞管弦|山鸟日来游客醉|曲池芳草自年年
织锦无成上帝嗔|憨慵长夜望河津|何从更得蛛丝里|剩巧年年乞与人
故国城荒德未荒|年年椒奠湿中堂|迩来父子争天下|不信人间有让王
东风榆柳雁飞斜|寒食年年不在家|解道逢僧间半日|莫将僧舍比官衙
可笑春蚕有许痴|年年辛苦为他谁|恰如贫女飞梭了|挂体何曾有一丝
石桥分水晓香台|门掩疏钟昼不开|曾是木樨花下客|年年今日又重来
日日勃鸠相应鸣|年年春草趁愁生|道人不怕冰霜面|又作南舟十日行
陪祀成均振佩琚|年年鼎肉馂神馀|谁知万死投边裔|亦荷分膰到谪居
二月边城雪尚飞|年年草色见春迟|不知上苑新桃李|开到东风第几枝
衣上年年泪血痕|只将怀抱诉乾坤|如今主圣臣贤日|岂致人间一物冤
数点烟香出庙门|女娥飞去影中存|年年岭上春无主|露泣花愁断客魂
有子见知真西山|有孙又把桂枝攀|堂前萱草年年绿|庆事天公定不悭
古木阴阴石枕溪|千年冷浸谢家诗|池塘青草年年换|惟有红泉似旧时
电露荣华一梦休|琴书多是越僧收|年年柳下游人过|指点春风认竹楼
甘霖长濑四五尺|宿雾缄山三两重|惭愧□□□□策|年年来为母浇松
菊殿百花梅第一|重阳节过小春来|年年岁岁身长健|摆去穷愁醉几杯
三洲清玩忆年年|杖履真游兴浩然|一幅寰中仙岛画|翠涵虚壁自开天
积雨古墙生绿衣|幽花点点弄秋姿|黄昏楼角看新月|还是年年牛女时
枯芦断岸年年雪|古木颓垣夜夜风|自是江山入图画|可堪华发道途中
万里乡山路不通|年年佳节百忧中|催成客睡须春酒|老却梅花是晓风
凤箫声断彩鸾来|弄玉仙游竟不回|英气至今留世上|年年化作此花开
江头片石星霜老|古昔曾经砺太阿|可惜英雄收不得|年年风雨倩人磨
渭上衣冠故老哀|西陵石径已莓苔|从今仗下新歌舞|长及年年献酎来
年年圩长集圩丁|不要招呼自要行|万杵一鸣千畚土|大呼高唱总齐声
紫阳观前当大河|黄金峡里听渔歌|北来南去年年好|水远山长奈别何
所不贷人惟世道|最无穷处是天机|昂藏池上霜枫树|寒冷年年著锦衣
石马寒嘶卧古松|地老幽魂向此中|穷杀城南耕瘠土|年年冢畔哭秋风
莲开宫沼年年盛|香染斑衣叶叶新|愿借琴音奏清雅|薰风凉殿寿双亲
江湖寥落转飘蓬|归梦年年逐去鸿|吟鬓一番春又半|杏花无语立东风
孤根抱石半岩生|玉骨知春自发荣|我有此间来往债|年年须挽一枝行
阊门杨柳自春风|水殿幽花泣露红|飞絮年年满城郭|行人不见馆娃宫
弱线千条拂建章|染成深绿与轻黄|年年白帝勤收取|纫付天孙制锦裳
东风日日涨黄沙|供佛床头始见花|寒食清明好时节|年年憔悴独离家
湘女祠前半夕晖|采芳纫佩志空违|年年绿遍东风里|肠断王孙去不归
万里风帆水著天|麝煤鼠尾过年年|沧江静夜虹贯月|定是米家书画船
忆昔初为总角儿|年年秋后厌旌旗|只今廓廓浑无事|樽酒何妨乐圣时
未有涓埃荅九天|漫叨官廪过年年|静思仕学多违性|搔首能无愧往贤
伐木年年结构劳|常怀良法在甄陶|忽看胜迹留千载|十日辛勤赖尔曹
失笑羁人泥听禽|年年春老益愁心|江城树少无栖处|堕落千岩万壑深
秋草黄云塞马肥|汉家骠骑拥旌旗|可能卫霍年年出|不及燕然一片碑
良人如玉映冰壶|何事年年在远涂|为国防秋青海去|不如庭树两栖乌
锦江鸾扇郁金香|黄帕擎来近御床|窃禄南宫无补报|年年颁赐沐恩光
二月镜湖水拍天|禹王庙下斗龙船|龙船相似年年好|人自今年异去年
短翼含风薄似秋|一声声带夕阳愁|年年古柳官塘路|催得行人白尽头
三间书屋年年在|一点禅灯夜夜明|门外青苗浑不见|半山松竹自秋声
良人的的有奇才|何事年年被放回|如今妾面羞君面|君若来时近夜来
长日摊书静掩门|隔窗啼鸟暗销魂|年年多少违心恨|欲向东君一细论
浅为玉茗深都胜|大曰山茶小树红|名誉漫多朋援少|年年身在雪霜中
故人不惜马虺隤|许我年年一度来|野馆萧条无准拟|与君封殖浪山梅
年年如燕一还家|又访幽居过水涯|风雨满城春欲暮|山中犹有碧桃花
华光深閟养黄芽|又见婴儿继女牙|好赋梦熊诗百首|年年持赠老仙家
元帝遗宫在石头|年年长吏祀春秋|几多整顿乾坤手|闲绕回廊看不休
九日年年负物华|野香未肯到山家|今年九日风光别|不独黄花更紫花
万里清光步步旋|凌波顾影为谁妍|柳梅疏处吟秋夜|未必年年个样圆
煖响乌𣡶二月初|调高不作小单于|年年陌上儿童戏|嚼徵含商尽不如
心明始信元无佛|气住何曾别有仙|领取三山安乐法|蒲团纸帐过年年
梅实初黄暮雨深|宝刀生锈镜昏沈|年年卑湿身无病|自觉能胜百炼金
石家步障久成尘|移作包山一段春|惆怅日斜原上路|年年红雨打行人
忽惊映树新开屋|却似当檐故种花|可惜年年红似火|今春始得属元家
崚嶒柱石耸云巅|撑住东南半壁天|锦障化为虹气去|年年春裹百花鲜
何事年年恋隐沦|成名须遣及青春|明时早献甘泉去|若待公车却误人
良辰好景占年年|画烛浓香醉玉船|天上月圆三夜后|人间春到万花边
边风斜日下长关|春到年年草自生|万里战场兵甲静|近来应少北人行
庭前双树尚依然|何处犹参无树禅|一自老卢归去后|年年长结万灯缘
柳色参差掩画楼|晓莺啼送满宫愁|年年花落无人见|空逐春泉出御沟
戚里夸为贤驸马|儒家认作好诗人|鲁侯不得辜风景|沂水年年有暮春
当时都护静倭奴|将校功高锦绕躯|今日军中思一战|年年马市款单于
少小同游白下门|五人今有一人存|江山花柳年年发|折柳看花欲断魂
莺啼燕语自年年|春及侬家不用钱|满户游丝花在网|醒时看竹倦时眠
清歌句句戛鸣球|红药年年具彩舟|更约倚晴登快阁|真成骑鹤上扬州
家国蜃楼转盼中|经纶还羡素丝风|年年内府输云锦|谁道天南杼柚空
花开难得年年看|住近须还日日来|古壁危阑自颜色|不烦高筑凤皇台
庆城灯烛夜辉煌|照见丰碑字几行|此是先朝汤沐邑|年年歌舞祭闽王
君依珠斗侍明君|我傍岩头领白云|心境纤毫原不二|年年风月自平分
两洲相对五丈许|十里湾湾下湖水|借问舟人谁所为|年年水落长如此
宫中应节垂金缕|天上迎祥捧玉卮|更奏开元羽衣曲|年年长愿侍瑶池
令尹怜花意思勤|海棠多种郡园新|自从两蜀年年见|今日栏边似故人
三山二水年年在|向日浮云处处多|醉拍栏杆呼李白|东风吹雨下新河
画舸纵横湖水滨|彩丝角黍斗时新|年年此日人皆醉|能吊醒魂有几人
鸾扇斜分凤幄开|星桥横过鹊飞回|争将世上无期别|换得年年一度来
一蒲青草自年年|万叠苍山对夕烟|静后观心如止水|高高明月在中天
年年曾寄客边书|写尽真情只当虚|十纸到家无一答|恨人心性愿消除
断桥芳草生含路|隔水杨花飞度城|客里不知春早晚|年年杯酒过清明
潺湲一道落桑乾|中有征人泪未寒|愁绝三云驱马去|年年花向战场看
经乱年年厌别离|歌声喜似太平时|词臣更有中兴颂|磨取莲峰便作碑
年年国艳赏敷腴|酩酊供人就燕胥|此段固应先骨醉|𫗦糟聊学楚三闾
乌宦名园古所闻|古人佳致属今人|一林风月年年在|吟弄依然只缙绅
西风飒飒雨纤纤|归思都从社后添|料得主人情意重|年年常为捲珠帘
霜陨中春花半无|狂游恣饮尽凶徒|年年赏玩公卿辈|今委沟塍骨渐枯
彩楼歌馆正融融|一骑星飞锦帐空|老尽名花春不管|年年啼鸟怨东风
寒食年年一度来|伤心扪涕陟崔嵬|溪云欲雨还催去|更绕营丘百匝回
边陲本是宰臣庄|漫道年年散俸粮|但使将军科罚少|尽留衣食养儿郎
族派蟠桃谱牒存|三千历岁物难群|黠儿尚许三偷摘|可是年年不见分
花开岁岁复年年|病眼看花隔晚烟|春去明明红紫落|清风明月是春前
离亭柳色傍愁过|羌笛吹寒晓渡河|莫厌别离频折赠|年年送客未归多
五月菰蒲八月秋|年年清酒酹江头|伍胥忿怒三闾怨|争似鸱夷一钓舟
生意无端绿满枝|闭门高卧日迟迟|一编周易年年把|门外春归总不知
谤史欺天祗自欺|母能改子更何疑|女中今识真尧舜|愁绝年年社饭时
秋风梦逐楚江苹|谁向阶前幻此身|最是九歌收不尽|年年相对怨骚人
南薰门外禾千亩|观稼亭前柳四垂|茭芡满盘新熟酒|年年妆点早秋时
年年时节近中秋|佳水佳山烂漫游|此际归期为君促|伊川不得久迟留
年年相约荔支红|挥扇高谈几老翁|挂绿凝冰知在念|未堪邮寄海船风
折腰为米颜常腼|负耒躬耕意自甘|积谷千牛多骨相|年年祷雨到云庵
官军不出粤山深|招抚年年空费心|天子拊髀思葛亮|南中孟获定成擒
汉家宫阙画蒿莱|烟雨苍茫护石苔|惟有金河旧时雁|年年秋色过江来
薄雾轻烟柳际浮|阶前细草绿初抽|年年春事年年恨|一担担来是白头
蜡炬高烧映紫宸|踏歌初进鼓声频|年年正月元宵节|愿作蓬莱献寿人
金波遥映月华楼|佳色偏宜永夜游|玉魄年年长在望|照残芳杜满汀洲
草没苔封叠翠斜|坠红千叶拥残霞|年年直为秋霖苦|滴陷青珉隐起花
金缕织成歌舞衣|年年江上惜春晖|无端心性轻离别|待得花开只解飞
上苑年年占物华|飘零今日在天涯|祗因长作龙城守|剩种庭前木槲花
一望鲲池几断肠|舆中不语泪千行|自怜身是裙钗辈|无复年年拜墓傍
人迹来稀地自偏|闲门无事度年年|最怜十日空阶雨|铸得青青万个钱
自出延平十八年|年年谁与酹荒阡|若为化得衰翁骨|去作圹中三百砖
榴火丛中削玉团|一林红锦万人看|年年桃李争春色|谁似君家小状元
髣髴琵琶海上洲|年年常与水沉浮|客船昨夜西风起|应有江头商妇愁
十年不上黄金台|浩思临风不易裁|无情也笑长江水|南北年年送往来
金华彩胜年年巧|柏酒椒盘岁岁新|恭愿吾皇千万寿|四时无日不阳春
阖闾宫娃能采莲|明珠作佩龙为船|三千巧笑不复见|江头废苑花年年
七夕穿针事已非|家人不忍晒遗衣|年年一渡银河去|却羡双星相会希
年年相送短长亭|攀折柔条又发生|柳叶垂丝如妾泪|柳花飘荡似郎情
鳞差甲子渐衰迟|依旧年年困乱离|八月夜长乡思切|鬓边添得几茎丝
夕阳低尽已西红|百尺楼高万里风|白发年年何处得|只应多在倚栏中
朝见屯田暮打围|护羌校尉有光辉|年年天上求龙种|凡马空从青海归
万里江湖一叶身|来时逢雪又逢春|天南地北年年客|只有芦花似故人
是处箫声破碧云|翠梅依旧锁闲春|东风不负庭前柳|只负年年看柳人
裙腰芳草抱长堤|南浦年年怨别离|水送横波山敛翠|一如桃叶渡江时
杨柳含烟灞岸春|年年攀折为行人|好风傥借低枝便|莫遣青丝扫路尘
一叶丹枫趁素秋|都将旧管涤新愁|深宫谁识无穷恨|只有年年御水流
每忆城南隐者家|昆山石火径山茶|年年春晚重门闭|怕听阶前落地花
皇宫西畔閟层丘|别有天门洞壑幽|玉树金亭云雾里|年年此地奉宸游
东风满眼皆陈迹|老树荒园更断烟|今昔相看只如此|但拚痛饮过年年
冷官门户日萧条|亲旧音书半寂寥|惟有太原张县令|年年专遣送蒲桃
年年玉渚驾晴虹|今夜双星黯淡中|泪洒霓裳收不尽|随风轻著蓼花红
佞臣巫蛊已相疑|身没湖边筑望思|今日更归何处是|年年芳草上台基
万里晴沙夕照西|此心唯有断云知|年年数尽秋风字|想见江南摇落时
春色年年染御沟|鸭头轻绿弄花柔|今年春到昆仑上|九折委蛇舞翠虬
芙蓉带结红鹓蒂|杨柳丝牵紫燕飞|独掉兰舟何处宿|年年飘泊待郎归
泪湿孤鸾晓镜昏|近来方解惜青春|杏花杨柳年年好|不忍回看旧写真
穿空透户本无因|若便随风恼杀人|我似杨花花似我|年年飞尽玉堂春
玄都静者学仙处|说在金华小洞天|偶忆骑鲸沧海去|石田瑶草自年年
闻说仙人岂等闲|年年辟谷炼金丹|虚心尽却玄中览|特假弦歌谒帝坛
织女黄姑天一隅|九清飞驭尽通衢|年年须作秋风约|此事朦胧信有无
鹤林仙药自年年|漫以开时号杜鹃|玉女不劳珍护惜|老僧欲普钵中传
墨君石友是同参|几叶光风染碧岚|怅望王孙杳何许|年年芳草满江南
数声飞电响鸣鞘|香袅金炉映赭袍|王母亲承玉皇诏|年年今日进蟠桃
山前五月杨梅市|溪上千年项羽祠|小伞轻舆不辞远|年年来及贡梅时
何曾一日得为人|五十三年未见春|人日休为人日酒|年年人日总伤神
年年心与雪霜期|一点寒生古树枝|昨夜故人相问信|隔窗无月坐移时
不受阳和一点恩|不嫌青女到孤根|年年岁岁花相似|谁为陶潜买酒樽
四合连山缭绕青|三川滉漾素波明|春风不识兴亡意|草色年年满故城
来从西域去西川|来去从参不住禅|却笑东林松树子|风枝转换也年年
出郭门东宿霭披|仙公灵迹尚堪追|空林日日传清响|敝帚年年付与谁
杜子风情春水波|至今诗句使人夸|不知朽骨犹存否|山上年年黄菊花
梅霖倾泻九河翻|百渎交流海面宽|良苦吴农田下湿|年年披絮插秧寒
万竹林端满树春|略无一点世间尘|年年相见年年好|转觉梅花是故人
纷纷车马折花来|此俗吾乡自有梅|不是野人新制服|年年清福为谁开
爱汝庭兰万玉开|年年一度看花来|莫愁风雨消轻粉|暗送幽香入酒杯
花貌年年溺水滨|俗传河伯娶生人|自从明宰投巫后|直至如今鬼不神
冰棹风船雪满篷|年年长策探花功|可怜几许怀春意|尽在疏枝冷蕊中
病嗟酒户年年减|老觉尘机渐渐深|饮罢醒馀更惆怅|不如闲事不经心
万骑时巡九月回|年年望幸寺门开|儿童不识髯龙远|犹问君王几日来
帝德由来动百神|年年圣节绝纤尘|万家喜气生和气|冬日翻疑一日春
年年驿使走红尘|贡入骊宫色尚新|妃子园名犹未改|一笼丹实寄闲人
麻鞋奔走杜陵翁|卧尽风帆雨驿中|天也不愁穷饿杀|年年催促要诗工
梦只三更路几千|踏穿芳草到郎边|年年三月啼红泪|自叹前身是杜鹃
年年花发可怜春|今年见花愁杀人|不是风光近来别|祇缘兵战此时频
野庙荒芜倒掩扉|寂寥香火客来稀|年年归燕相看觑|空滴春泥损画衣
桃李六宫寂|君王在石渠|临鸾悔梳洗|女色不如书
春日涨云岑|故园当北斗|窈窕桃李花|纷披为谁秀
贞态由来白|轻红故恼人|莫将桃李比|别是一枝春
纷纷桃李春|过眼成枯萎|晚荣方耐久|造物岂吾欺
满眼桃李花|愁人如不见|别有惜花人|东风莫吹散
矫矫不可羁|一节足千古|桃李闹漫山|岁寒谁汝数
东风日夜发|桃李不禁吹|检点浓华事|辛夷落较迟
筑堤环碧沼|种花仍满堤|幽人日往来|非关桃李蹊
缅怀清绝姿|风流似居士|固宜命斯台|俗子视桃李
驻马绿阴下|离人正忆家|可怜桃李树|犹有未开花
使君美且仁|遍地种桃李|岂独放春花|行看食秋子
松节凌霜久|蓬根逐吹频|群生各有性|桃李但争春
桃李艳阳态|笑我不入时|松竹贫贱交|却是同襟期
君行巫阳道|妾住渚宫湄|莫恋荆台乐|轻抛桃李时
幸蒙托根地|历历令著行|莫遣桃李妖|压我玉雪香
二月山城暖|春风到小轩|茅檐喧燕雀|桃李自无言
不作桃李态|山林别是春|但令心似铁|何虑惹缁尘
日透微风暖|风揉嫩日佳|祇知趱桃李|不道落梅花
雪落纱窗外|寒梅正著花|不同桃李树|争艳五侯家
中独抱孤清|外示聊以朴|不结桃李交|风味良不恶
青皇手一陶|苦要牢笼去|不敢受恩多|桃李休相妒
宁为强项侯|不作折腰吏|羞对桃李颜|伤春泣红泪
人间几桃李|漫漫化泥尘|不恨收功晚|新年第一春
霏霏桃李花|竞向春前开|如何此君子|四时清风来
冰雪淡相看|心期许岁寒|莫同桃李伴|容易及春残
十载溪山梦|一川桃李花|春深犹是客|几日定还家
偃蹇凌秋色|芳菲送晚花|殷勤谢桃李|何处竞春华
苍凉遁荒野|交与桃李绝|远聘不肯来|为君三磬折
花色亦何贵|画葵爱葵心|岂无桃李颜|要非君所钦
几年种桃李|日望成大树|结实未堪尝|争来摘将去
来禽着青子|红叶护残春|但使风味胜|不愧桃李门
金沙春三月|桃李照城郭|石峡赪鲤鱼|时时醉宾幕
舴艋填芳渚|鞦韆闹粉墙|人争桃李节|吾忆藕花凉
小篱护殷鲜|久厌杂芳眩|风烟桃李蹊|一付檀槐战
禾黍不阳艳|竞栽桃李春|翻令力耕者|半作卖花人
竞爱松筠翠|皆怜桃李芳|如求济世广|桑柘愿商量
清阴夏可玩|秀色春可餐|桃李事且置|四时各有观
纵横桃李枝|淡荡春风吹|美人歌白苎|万恨在蛾眉
行歌春满路|坐歌春满园|花前人自乐|桃李岂须言
桃李都无日|梧桐半死身|那堪衰病意|更作独游人
风凄薄愁云|雨冷成飞雪|莫作苦寒吟|行行桃李月
冰花不留丁|收香尽藏白|一朝作陈人|逊与桃李出
怀哉丈人行|四海空交游|桃李不识面|一生慕荆州
春事归桃李|西风响未休|长官三径晚|丞相一坡秋
去时冰雪深|归来桃李艳|短棹羁春愁|云深江路暗
何限新桃李|春来树树花|不争风雨恶|无柰委泥沙
冬岭秀孤松|松枝傲霜雪|不同桃李春|永抱岁寒节
楼头桃李疏|池上芙蓉落|织锦犹未成|蛩声入罗幕
桃李石城坞|饷田三月时|柴荆常自闭|花发少人知
人皆爱桃李|我爱种青松|桃李易凋谢|青松却耐寒
黄鸟鸣嘤嘤|芳园开桃李|美人期不来|春风吹绿水
桃李宫城近|偏承雨露恩|至今耕种地|一半作花园
桃李欲成蹊|幽人倦昏晓|轻烟澹如抹|天际青未了
红房深浅翠条低|满架清香敌麝脐|攀折若无花底刺|岂教桃李独成蹊
长江依旧循荒垒|零落遗民有几家|莫伐城边旧桃李|为怜曾发乱前花
忆归休上越王台|欲写愁肠愧不才|跨马出郊时极目|谁家桃李乱中开
桃李漫山等俗流|诸杨汝是荔支俦|当时若贡长生殿|又得真妃笑点头
千里万里游子去|一行两行归雁来|休倚高楼起惆怅|满城桃李为春开
监官州牧趣修围|里正喧呼急报饥|店舍无烟鸡犬静|山村桃李已空枝
寒食风烟锦屏下|凭高把酒兴何如|满川桃李方妍媚|不忍重为风破除
府倅官清面带霜|庭前种得翠筼筜|春来不爱闲桃李|只爱清风五月凉
本自深村老圃来|偶分符竹到天台|漫山幸可容桃李|莫待刘郎去后栽
幽香拂拂影珊珊|宜在江梅伯仲间|懒对春风争妩媚|从他桃李自漫山
追忆经行三十年|漫山桃李竞争妍|于今棠棣花成萼|我已童颜射酒船
青春桃李忆成均|两造高门剑水滨|闻说轩车能我顾|无端旧梦欲书绅
越娘墓下秋风起|脱叶纷纷逐流水|只如明月葬高原|不奈霜威损桃李
曾数花须傍药阑|春风不到酒杯宽|自怜白首荒三径|桃李年年檐上看
春风次第归桃李|催得梅花一夜飞|时序匆匆几回首|即看红绽雨添肥
俯视东邻桃李尘|婆罗高不问由旬|扳枝只为低垂手|肯傍人间栏槛春
桃李无情花自妍|竹根行复破苔痕|新妇抱儿未归去|愧死鹁姑啼满园
数点深藏碧玉枝|翠峰十二拥瑶姬|凭君说与凡桃李|彻骨清寒不解肥
插花吹笛两山中|桃李尊前日日同|待得马头飞絮满|更来沽酒看残红
东山桃李锦成堆|粉翅飞飞又却回|向此相随穿绿竹|须知端为道人来
老眼非悭不爱花|惯逢开谢不须嗟|君看桃李成阴后|也自能回长者车
紫云山下紫云村|山水盘旋草树蕃|桃李春风二三月|人家疑在武陵源
忙携歌酒趁清欢|桃李多能几日看|欲识诗人愁绝处|落花时节一凭栏
名花倾国不凡材|池馆春深尚未开|风雨一宵桃李尽|异香清晓九天来
寻春眷眷惜春回|四序相新一气催|桃李无言贪结子|野棠闲淡为谁开
春风处处竞繁华|桃李无言亦好花|独有高人爱高洁|肯冲冰雪到山家
金盏银盘丽短墙|秋来依旧菊花香|有时闭户避桃李|孤负一春无酒尝
问津人到武陵源|十二金钗尔独尊|莫道美人娇艳曲|春深桃李自无言
东风弱柳万条斜|桃李名园未有花|遥见朱阑倚红袖|粉墙山杏是谁家
河阳满县栽桃李|风过落花吹不起|潘郎远韵故不凡|为米折腰聊尔尔
出门处处皆桃李|我独呻吟一室中|只道有诗驱疟鬼|谁知无檄愈头风
桃李名园贵主家|绿腰舞女尽宫鸦|上林无限春光好|未放东风第一花
江城春雨酿馀寒|一尺青泥尚未乾|无限故园桃李树|好花留待使君看
间错浮筠冷更严|长松低顾拂苍髯|清标总是君朋侣|桃李相望几陛廉
偶将盘礴累高情|画苑人人识姓名|一自长安卖墨菊|担头桃李价全轻
陇麦如烟水满塘|路边桃李问柔桑|道人不作渊明调|笑碾新茶看瑞香
一枝写出玉容娇|桃李漫山恨未消|惆怅东阑明月夜|半酣西子貌难描
涤荡齐宫法令新|分张宫女二千人|可怜无限如花貌|重见世间桃李春
神水华池养白鸦|玉炉进火结丹砂|仙家妙用无人识|顷刻能开桃李花
满庭桃李斗春华|戏蝶游蜂度午花|只见双双来又去|可怜人世似抟沙
不肯托根桃李场|千林摇落正孤芳|莫将香影生分别|说著香时影亦香
曾入当年富贵家|东风几度换年华|满园桃李不知主|独自开花自落花
园中种树多桃李|每到开时不及看|但愿花神长入思|芳情岂必在凭阑
风递浓香到水涯|几株桃李映门斜|侯家园圃多荒废|不是僧房不见花
不逐东风桃李春|独含贞素待幽人|疏姿晚映寒岩碧|草阁烟篱次第新
白壁长廊数十间|峨峨佩剑两苍官|艳阳满目皆桃李|晚节如公可岁寒
堕絮随风花作尘|黄楼桃李不成春|只今容有名驹子|困倚栏干一欠伸
双塔中间画阁开|一时桃李并新栽|虽云大邑无多暇|胜日频能命驾来
雪后园林无限好|松间风月有馀清|见他桃李动归兴|想见梅花不胜情
再访仙源桃李空|雨馀犹有两三丛|东风似解游人意|吹落残花入酒中
桃李摧残风雨春|天孙河鼓隔天津|主恩不与妍华尽|何限人间失意人
梅梢柳萼未全开|日澹风和春意来|雨后谁家有桃李|会须多买及时栽
桃李浓时恰退藏|甘随萧艾隐风光|转物堂前春欲绝|稍依宫样试严妆
桃李无言春告归|落红如海乱莺啼|西村渡口斜阳里|渺渺烟波绿拍堤
蹇驴随意踏苍苔|行到溪桥首重回|想得山家春尚早|过墙桃李未全开
颐庆堂成未一年|窗中紫翠列千山|重来前日持杯地|桃李飘零春自阑
春日黉宫花正开|宫前宫后锦成堆|如今南郡多桃李|尽是黄公种得来
月色莫来孤寝处|春风又向别人家|梁园桃李虽无数|断定今年不看花
茂陵无奈太仓陈|槐里家传本助秦|万落千村荆杞满|陇西桃李亦成薪
醉折残梅一两枝|不妨桃李自逢时|向来冰雪严凝地|力斡春回竟是谁
桃李津头别有情|笑将遗翠问同行|依稀阿姊先归去|芳草茸间落一声
惆怅朝阳午又斜|剩栽桃李学仙家|花开花落人如旧|谁道容颜不及花
飘飘书剑泊天涯|每到春来辄念家|料得故园桃李树|东风吹处一般花
桃李公门固自奇|南州孺子最追随|未论今日悬陈榻|尚忆当年倒屣时
潇洒山林惯雪霜|不同桃李竞芬芳|何缘作得春风梦|一夜吹香到玉堂
桃李欲开天雨雪|二月山城无奈寒|赖尔狐裘来送质|更须樽酒放愁宽
三春桃李家家有|不费阳和特地恩|名品异芳天亦靳|未教容易到丘园
满城桃李一番新|深院繁枝别得春|从此诗翁有新语|不须红湿少城闉
漫山桃李占春光|始见檀心吐异芳|花骨不禁寒料峭|多烦晓日为催妆
车马喧阗桃李村|谁人复识老梅尊|时中只有梅亭侄|来访西湖处士孙
一年一度代株柯|万木丛中苦最多|为国为民甘寂寞|却教桃李听笙歌
冰雪林中著此身|不同桃李混芳尘|忽然一夜清香发|散作乾坤万里春
西施昔日浣纱津|石上青苔思杀人|一去姑苏不复返|岸旁桃李为谁春
玄冥留雪付勾芒|桃李虽忧麦未伤|膏泽较迟三十日|问天此意亦茫茫
天付秋花一种奇|草堂清淡正适宜|三春桃李虽多态|曾是秋风几度吹
梅花楼头立晴雪|松叶亭根听夜雨|鼪鼯息响月千山|桃李无言春万树
春风一梦收桃李|双燕不知愁绝时|卧向蓬窗饱听雨|无人识此是新诗
日长院落迥无人|忽悟犹馀此老身|只拟一时都忘了|放教桃李四时春
连开书院育人文|南海宫墙气象新|曾是童年灯火地|门前桃李两重春
老去光阴似小春|如何比得少年人|君看桃李秋风后|纵有花开不是真
雨洗风吹桃李净|松声聒尽鸟惊春|满船明月从此去|本是江湖寂寞人
江西昔日推韩注|袁水今朝数赵祥|纵使文翁能待客|终栽桃李不成行
下濑忽惊花满树|踏舟常恐酒杯翻|鼻头只怪香风远|知是行过桃李村
桃李君家世布阴|棣华雍穆义还深|浮云百变何须怪|张耳陈馀旧断金
先生行止总随时|最有江间鸥鹭知|桃李于今春几度|苍松留得老龙知
白露寒花自绕篱|从他桃李笑开迟|一年秋色吟中过|门外重阳过不知
手把花枝入睡乡|满城桃李夜茫茫|香消墨淡人如玉|好梦相传字几行
桃李家家春满林|伊谁一写雪窠心|请看风急天寒夜|听唱苍松翠柏吟
青青桃李少年时|正好欢娱又别离|直到红颜都去了|却来相对喜成悲
花落花开蝶自忙|琴闲书札日偏长|我来不为看桃李|只爱幽兰静更香
十年不到芜湖县|鹭渚鸥沙半是非|只有寒山旧时色|未妨桃李待春归
雨霁风和日渐长|小园尊酒答年光|直令桃李能言语|何似多情睡海棠
花事先从桃李来|海棠红杏即相催|化工节度重重好|护得山丹最后开
曾向孤山占早春|肯同桃李媚时人|暗香疏影黄昏月|应共禅心不涴尘
桃李盘中天地宽|误渠鼎实为才悭|苔荒草没浑无耻|犹自青黄烟雨间
翠葆金英天与奇|清香十里已先知|春光不似秋光好|桃李纷纷何所施
鞦韆女儿桃李下|柳外行人驻征马|骄马嘶风桃李香|愁人落日云平野
寸寸凌霜长劲条|路人犹笑未干霄|南园桃李虽堪羡|争奈春残又寂寥
不伴人间桃李群|炎曦与傅渥丹匀|南州几岁供怀橘|北阙何年可献芹
新年试笔欲题诗|老去才衰得句迟|春事未容桃李觉|梅花开到北边枝
会景亭西晓独登|晨曦一上万山清|满城桃李春如绣|人在金鳌顶上行
向老逢春懒问花|恶风吹雨故斜斜|一城桃李应漂尽|不到城南韦杜家
客里无人共一杯|故园桃李为谁开|春潮不管天涯恨|更捲西兴暮雨来
天教桃李作舆台|故遣寒梅第一开|凭仗幽人收艾蒳|国香和雨入青苔
墙外谁家桃李开|何由花下一徘徊|先教飞絮传愁去|却遣游丝取蕊来
桃李花开日载阳|流沙河浅水如汤|无端昨夜西风急|尽捲波涛上小岗
绿叶阴阴护翠枝|晚花虽小亦应稀|东风不惜残桃李|吹作春愁处处飞
桃李阴阴六万家|下居民不识官衙|甘棠喜有千年政|美玉终无一点瑕
卷帘阴薄漏山色|攲枕韵疑寒雨声|春晚不知桃李谢|岁寒非避雪霜深
山开晓色千峰玉|草映寒光万点琼|为我春游添景物|不教桃李独鲜明
金马词臣出案章|手开灵境日徜徉|春风烂漫开桃李|绝胜当年绿野堂
紫掖清晨捧号来|门前桃李占先开|满城风雨逢寒食|更听春岩第一雷
云袖霞衣自等差|天风吹下玉皇家|似怜桃李无颜色|来伴姚黄魏紫花
满园桃李手亲栽|开遍东风藉绿苔|惟有木兰情意重|留花犹待主人来
城南城北草如茵|绿水青山眼界新|更问樵溪何处是|满城桃李万家春
瘦筇随意步晴沙|困卧江头野老家|桃李盈门春寂寂|莺惊睡觉一床花
东君留恋一分春|蜂蝶阑珊燕子新|桃李无情空绿径|市桥杨柳送行人
挥毫曾对沈郎花|好事今同元亮家|看即槐庭满桃李|霜枝留与野人夸
闲倚阑干看柳条|可怜浑似董娇娆|东风何处吹桃李|空费心情学舞腰
人生在世急如风|昨夜今朝事不同|不信但看桃李树|花开能得几时红
百花堂里赏芳菲|江左霸臣泪溅衣|肠断上林桃李树|春风一半未全归
乘骑导从朝陵日|漫山桃李花如织|好风吹散半空云|丽日放将新霁色
东风吹雨送残春|冉冉年光次第新|君看枝头如许绿|争教桃李不成尘
六月夜窗留取看|霜风萧飒堕林端|问渠底事青青晚|耻上寻常桃李盘
金溪碧水玉潭沙|凫舄翩翩弄日华|斗鸡香陌行春倦|为摘东园桃李花
春来十日九风雨|何事东君不放晴|门外两株好桃李|花开准拟作清明
小小茅茨野老家|不随桃李竞春华|欲知格韵真孤绝|秃尽千林始一花
长恨阳和也世情|把香和艳与红英|家家只是栽桃李|独自无根到处生
前殿听宣中禁制|南宫看集外朝班|星辰影落三阶下|桃李阴成四海闲
三径应缘二仲开|定交笑指岁寒梅|却嫌桃李无区别|下有成蹊俗客来
阆苑千葩映玉宸|人间只有此花新|飞霙要欲先桃李|散作千林火迫春
窄衫微卷按歌频|人道春卿桃李春|若使青莲听一曲|悔将潭水比汪伦
区区游子困风尘|就路还家触处真|芳草满川桃李乱|风光全似故园春
村落人家桃李枝|无言气味亦依依|可怜憔悴蓬蒿底|蜂蝶不知春又归
二十四番花信风|凝脂剪翠巧妆容|谁言桃李芳春后|不似沿流锦绣中
濛濛烟雨醉春光|桃李花开归计忙|芦苇岂分南北岸|旧时遗泽未应忘
茂苑绮罗佳丽地|女湖桃李艳阳时|心奴已死胡容老|后辈风流是阿谁
楼外花深碍小车|难忘有德见思多|欲凭桃李为之谢|桃李无言争奈何
种满人间桃李春|门阑旧物讵忘情|江湖若也有闲地|著我一犁春雨耕
玉骨冰肌迥不群|罗浮山下几黄昏|应时桃李知谁在|月冷霜清欲断魂
老木参天拱十围|何妨桃李间相依|却怜韩令功如许|不为山丹少霁威
柳子当年亦好奇|衡阳丛桂手亲移|何如此地栽桃李|春到千岩万壑知
一夕春归桃李根|清寒犹勒艳阳魂|雪霜雨露年年事|惟有梅花地位尊
夷犹画舫入重湖|野蝶闲鸥自笑呼|踏遍北园桃李径|又寻芳草到南郛
千株桃李怨春华|九畹芳兰也自嗟|水部向来心性别|只拈霜管赋梅花
旧家桃李种河阳|今日红梅自楚湘|根垡送春君意重|为移绝艳到吾乡
紫阳馀韵著清江|主一流风有叔旸|桃李莫矜新锦绣|松筠须复旧冰霜
泥香江暖燕来时|红白花深桃李枝|草色一帘门半掩|卧看双蝶趁游丝
桃李无言花自秾|娟娟蜂蝶恁相从|祇因烂熳关幽兴|遮莫交游却太慵
傍宅荒山几许长|荛夫芸子纵牛羊|何当尽与栽桃李|叠石周遭筑短墙
人言春事经桃李|我欲要之病未任|昨日强随年少去|看花那复故时心
忆昨初开桃李花|衔泥飞傍小窗斜|春风一去无消息|何处归来更作家
燕语莺啼日正长|六宫桃李闹春光|妾身虽未承恩泽|却喜君恩泽万方
春声病起到山家|落尽山中桃李花|十日遍游那得尽|村村坞坞焙山茶
马足车尘到处通|等闲桃李即争红|花时未免人来往|多少楼台烟雨中
勒寒桃李未成蹊|啄雪流莺已自啼|进得貂裘浑不着|圣人春日赐征西
几日春功似有加|晓来万象尽排衙|群莺主管园林事|一雨巡行桃李花
厌看桃李媚春阳|最是秋来乐意长|千点黄花数行柳|幽居人道似柴桑
雪霜哀鬓拔还生|桃李新园长未成|五十尚能胜六十|今年又灭去年情
桃李无言照水光|玻瓈盆底洗新妆|不须水上红云句|水上红云不解香
桃李芳时不肯来|俄随风雨落莓苔|斋前施柏花如锦|犹待诗仙醉眼开
燕雀翩翻夏屋深|成溪桃李已成阴|黄鹂深处无人见|时有清风递好音
桃李山城未落花|怀君来访听琵琶|定随年少青钱伴|何处妖姬卖酒家
绿萼承趺玉蕊轻|清香续续度檐楹|天教不杂开桃李|赐与神仙物外名
野塘风紧涨涟漪|桃李春寒发尚迟|山色晚晴青不了|倚筇忘却立多时
桃李无言自晓妆|青春几日最韶光|游人不用频来看|趁取初开未减香
森森桃李自成蹊|罨映甘棠万树齐|共道太平信有象|弦歌声满岛城西
云根仙馆驻凫飞|倚阁遐观笏拄颐|但赏春山多胜事|不知桃李被恩私
梁州一别几清明|常忆西郊信马行|桃李成尘总闲事|梨花杨柳最关情
人言山水钟人物|我道英灵属此花|枯死犹堪作香供|不同桃李混泥沙
蔷薇露染玉肌香|疏影寒光照野塘|长使诗人动幽兴|不妨桃李斗春妆
桃李春风访郤林|青灯犹记旧时吟|图书满目人何在|万里凄凉瘴海心
绿叶巃嵷衬渥丹|疏林残雪尚班班|先驱特为东君至|怕向春风桃李间
簪花楚楚归宁女|荷锸纷纷上冢人|万古人心生意在|又随桃李一番新
水南沙路雨清尘|桃李花开蛱蝶春|三月京华寒食近|东风十里酒旗新
一莺飞去一莺啼|桃李一空春已归|踏破苍苔殊可惜|坐看流水拽斜晖
城中桃李休相笑|林下清风汝未知|本是前村深处物|竹篱茅舍却相宜
江上行歌桃李秾|风柔花暖气融融|绣帏一入春无限|朝暮巫山云雨中
小雨轻云却解晴|菰蒲冲浪过船声|已无桃李占春事|浓绿满山风更清
芳菲桃李雨新肥|绯绿园林露已凄|自道好来还好去|到头总是涴尘泥
乞得花枝洒泪看|满怀愁绪万千端|故园亦有繁桃李|门掩东风暮雨寒
竹底松根惯寂寥|肯随桃李媚儿曹|高名压尽离骚卷|不入离骚更自高
尚书归去鬓如蓬|桃李门墙想旧容|不识春风行乐地|多情还到博陵松
谁将旧日狂蜂蝶|误入春风桃李蹊|咫尺风光不相贷|无因乞与上天梯
登临扶醉接天风|桃李花开面面东|九十韶华转头尽|金樽休遣对花空
东门暂别已伤神|驿骑何堪又海门|明日洹溪桃李下|春风谁与共清尊
桃李山僧手自栽|不应容易向人开|绿苔满院重门锁|为问东风底处来
相逢异县蹉跎意|无复少年容易欢|桃李美人攀折尽|何如松柏四时寒
烈日严霜恣挟持|孤标荦荦肯随时|笑看世上闲桃李|一夕狂风失令姿
肯随桃李竞春芳|独倚东篱惯傲霜|试向牡丹园里看|空馀玉篆记姚黄
春入风流别乘家|满园桃李掞春华|殷勤为我倾醇酎|要看庭前百树花
道边桃李绿阴繁|花落难招万片魂|只有清汾流不尽|年年长是绕孤村
篮舆投晓出重城|桃李无言似有情|淡白轻红能几日|可怜吹洗过清明
枉费花工著意催|漫山桃李总非材|要令千古芬香在|能作和羹自有梅
桃李吹成九陌尘|客中又过一年春|馀寒漠漠城南路|只见鞦韆不见人
满园桃李手亲栽|治世何尝弃不材|可恨天南流落客|九霄雨露不曾来
不是新人不肯来|天教老子小徘徊|坐看桃李缤纷落|等得酴醾烂熳开
琴台书榭绿阴深|杖履时时隔水寻|闲过永明湖上看|几家桃李自成阴
桃李漫山白间红|绕湖楼阁晚烟中|客船惯向湾头泊|不畏波涛夜半风
桃李漫山不是春|纷纷蜂蝶趁游人|梅花已带春归了|分付垂杨浥露尘
二月燕城暖渐回|北风吹雪遍楼台|春寒毕竟无多日|桃李何须怨未开
古木疏篁倚石边|不随桃李斗春妍|平生留得冰霜操|别有幽期在莫年
春城来往桃李碧|煖艳红香断消息|吾徒自有山中邻|白昼冥心坐岚壁
北风日日卷尘沙|桃李凌寒强自葩|莫作春光流转想|要知枯蘖是狂华
虬鳞鹤盖拥飞芝|相附由来有兔丝|共历岁寒苍不改|岂于桃李竞春姿
春日纷纷一段奇|无言桃李任春欺|要须及热芦湾去|莫看风吹雨打时
细雨沾衣不见飞|隔墙桃李雾中微|家园酒熟梅如豆|稚子应怜客未归
朝辞北寺五云傍|暮指中流万鹢翔|若过江都应系缆|手栽桃李已成行
春意不随桃李歇|香浓飘到薰风节|为君镇日守闲窗|绝胜当年映寒雪
雨腻烟霏晓梦酣|东风扶醉倚危栏|游人遥隔雕墙外|桃李成林欲认难
轩前兰菊经霜后|雪里梅花更有神|每笑玄都桃李树|东风依旧欲争春
小池南畔木芙蓉|雨后霜前著意红|犹胜无言旧桃李|一生开落任东风
剡溪诗尹亦可人|作堂饷客名迎薰|虽无桃李继潘令|红梅一窼香入云
路迷谁识武陵源|往事空悲金谷园|爱尔丹青偏入格|须知桃李本无言
少年桃李竞青春|回顾寒梅已丈人|强欲施朱追俗好|谁知翻是失天真
纯绵未觉中年暖|薄酒难禁二月寒|可惜一溪桃李树|贪程不得过桥看
半点缁尘不肯容|古来卓行许追踪|东风门巷多桃李|雪后徂徕一树松
疏灯欲尽渔商市|小雨似开桃李颜|一夜檐声鸣瓮盎|无人知我坐蒲团
若较梨花憎太白|纵多桃李叶全无|何如翠袖红妆倚|的的黄须锦瓣扶
抱疾衡门与药亲|苦无筋力尚精神|东风日夜开桃李|不为人间失意人
晓日都门祖帐开|路人啧啧叹贤哉|东风无限新桃李|不敢烦公手自栽
南园桃李旧凋伤|作意迎春向艳阳|十日寒风三日雨|翻成狼藉送年光
轻薄纷纷桃李过|梅花独擅岁寒清|为语子孙坚雅操|莫隳清白旧家声
春寒渗渗越常年|桃李枝间尚悄然|数日长阴君莫叹|人人道是养花天
清樽歌舞影徘徊|谁唤逃禅苏晋来|我自木人人桃李|黄蜂紫蝶莫惊猜
只将客路当山行|自觉春光步步生|几许花开到桃李|东风又趣陇头耕
病腹难堪七碗茶|晓窗睡起日西斜|贫无隙地栽桃李|日日门前看卖花
昨夜西风茁紫芽|不应独著野人家|安仁未倦栽桃李|添此清香一种花
令祖文溪吾所慕|岂徒倚玉与蒹葭|凭将一勺文溪水|去洒临江桃李花
西京千古帝王宫|无限名园水竹中|来恨不逢桃李日|满城红树正秋风
盆里移来庾岭春|柔枝不称雪精神|莫将桃李轻相比|要识留侯似妇人
一条斜扫挂长空|不与寻常桃李同|翠干朱花虽觉媚|竹梢松杪尚相容
水面无花白似莲|玉盘擎处露娟娟|个般清韵孤标格|肯学漫山桃李妍
红芳满眼斗风流|谁信春来有客愁|惆怅不干桃李事|故山烟雨忆松楸
曲水回塘不碍舟|涉江无便寄清秋|故园桃李今摇落|欲驻寒芳待远游
砌下芝兰新满径|门前桃李旧垂阴|却应回念江边草|放出春烟一寸心
移花新了诏书来|似负迎春著意栽|桃李我公天下满|不须偏待此中开
无何桃李又成荫|水抱孤村岸岸深|径草不锄随意绿|要观天地发生心
拂花红露溅春衣|柳外春禽睡未知|天借晴光与桃李|更将剩彩弄游丝
寺出平郊开雨云|村藏桃李几家春|尘埃不渡沧洲梦|杨柳溪桥影照人
朝阳斋前桃李树|手栽清荫接比邻|明年此地看花发|愁向东风忆故人
桑麻夹道蔽行人|桃李随风旋作尘|煜煜红灯迎妇担|冬冬画鼓祭蚕神
风雨摧残桃李枝|东园无树不离披|海棠过后残花在|恰似上春初发时
翠影抽空弄晚凉|雨苔含碧渍秋光|漫山桃李春风底|不似幽人意味长
谏纸台评字字温|补天勋业妙谁论|风霜却是为霖手|桃李恩深更不言
向来桃李恰随流|策策风枝又作秋|但得相如完璧去|何妨季子敝貂游
桃李那知杨柳恨|故时风雨不依依|自从彭泽无人后|青眼虽开心事非
高花玉质照穷臈|破雪数枝春已多|一时倾倒东风意|桃李争春奈晚何
数日生寒紧杜门|今朝步屧到前村|可怜桃李都飞尽|细雨斜风更断魂
三春桃李本无言|苦被残阳鸟雀喧|借问东邻效西子|何如郭素拟王轩
剩有梅花供写诗|都看开早却开迟|上林桃李东风遍|肯信深山更几枝
使君去后堪思处|庆朔堂前独到来|桃李无言争不怨|满园红白为谁开
朝随初日上烟沙|极望淮南不见涯|今日江东寒食节|春闲桃李自开花
家家桃李谢芳菲|此树夭红何独迟|莫是东风欺不得|浓妆留与客题诗
江路云低糁玉尘|暗香初探一枝新|平生不喜凡桃李|看了梅花睡过春
篱脚金花玉露团|枕丛寒蝶冷相看|不随桃李供春事|且伴松筠到岁寒
静把平生一细思|可堪桃李不胜吹|何能挽得千溪水|净洗灵台一片私
寒夜月明云外赏|枯桩红绽腊前知|披衣稳坐三冬足|桃李成蹊应有时
城南城北见烟波|桃李阴阴芳草多|风雨残春三月尽|教人无奈寂寥何
桃李花开人不窥|花时须是牡丹时|牡丹花发酒增价|夜半游人犹未归
兵后荒残赋役频|故家斤斧到荆榛|年来桃李春风闹|谁识承平雨露身
今朝黄鸟唤春回|桃李还知帝力栽|昨夜殷雷无意绪|黑云将雨满山来
破却千家作一池|不栽桃李种蔷薇|蔷薇花落秋风起|荆棘满庭君始知
心期汗漫卧云扃|家计漂零水上萍|桃李向秋彫落尽|一枝松色独青青
刻石书踪妙入神|一回窥览一回新|况能早遂王师业|桃李终成万代春
桃李一空春已归|不须更待絮飞时|闭门独琢春寒句|只有轻风细雨知
卖花担上夸桃李|顿使春工不值钱|莫怪海棠不受折|要令笄珥绝凡缘
独上谯楼日一回|春风桃李满城开|狂夫欲语无人听|呼取闲云共酒杯
春入平原桃李新|官斋犹似洛阳春|蓝袍碧水清相映|俱是瀛洲作赋人
宿雨初收淑气回|春山归兴正悠哉|云烟处处依微敛|桃李家家自在开
西施台下见名园|百草千花特地繁|欲问吴王当日事|后来桃李若为言
春阴澹沲绿杨津|两岸风来不动尘|一日船窗见桃李|便惊身是卧游人
别我还乡上小艖|柴门东向是君家|壶中细雨逢三月|知忆长安桃李花
当阶松树何楚楚|黮叶苍枝已傲霜|要须见汝作梁栋|桃李春华休擅场
曾识将军段匹䃅|几场花下醉如泥|春来欲问林园主|桃李无言鸟自啼
满园桃李渐成莎|为甚东君气未和|莫是阳台贪作梦|晴时常少雨常多
卢仝茅屋面桃李|杜老草堂依柳梅|我欲四时相照映|小窗时对此君开
东风桃李满晴园|策杖看花到水源|萝屋数椽云树里|萋萋芳草旧柴门
草泥本自行郭索|玉人为开桃李颜|恐似曹瞒说鸡肋|不比东阿举肉山
彭泽门前惟有柳|河阳县里只栽花|如今夹竹开桃李|犹似当年刺史家
桃李春晴锦万堆|萧然谁数竹松梅|不因处士开新画|雪里何从表异材
蹑屐山行日看花|春前桃李属谁家|千红万紫争妍媚|不似青松耐岁华
采苹遥荐太平庄|云拥青螺万古藏|独立门墙增感慨|春阴桃李自成行
桃李风多日欲阴|百劳飞处落花深|贫居静久难逢信|知隔春山不可寻
桃李漫村麦陇肥|吟边春思转霏微|未了平生山水债|寸心遥向七闽飞
花藤肩舆绣帘簇|寿母颜红双鬓绿|桃李阴中五弟兄|起舞团栾欢意足
信脚元来便是天|螺溪船亦武溪船|青原月满归时路|桃李无言共一川
桃李芳菲二月天|洞房春色十分妍|欲知好景无边处|倚翠偎红兴独偏
古柳枝头啼暮鸦|清明时候又天涯|故园桃李凭君问|老却春风几度花
东园三日雨兼风|桃李飘零扫地空|惟有山茶偏耐久|绿丛又放数枝红
学语新莺惊梦起|红妆满树催桃李|年华不管是风情|十二阑干春独倚
桃李阴中五兄弟|扶将白发共传杯|风吹一雁忽南去|空得平安书信回
手种芜菁欲疗饥|春来颇怪发生迟|东风贪长新桃李|未有功夫到菜畦
他乡桃李为谁栽|逗晓轻红带露开|一夜风姨妒颜色|落花无数点苍苔
不是生情薄桃李|广陵一株名最高|俱飞蛱蝶莫猜忌|端为蜻蜓避伯劳
桃李家山春欲无|草堂留得望西湖|墓门宰木今如许|惆怅临风展画图
遗我新诗雅兴长|一时花谱为传芳|不须满县栽桃李|却羡风流骑省郎
几年柴立荒塍下|春雨秋风总不知|一点阳和到桃李|红红白白便盈枝
眇然今日望欧梅|已发黄州首更回|试问淮南风月主|新年桃李为谁开
塞空春意总分明|桃李无言却混成|刚被幽禽知此意|风前拈出两三声
头白为官别紫宸|罗浮山杳海云滨|春风桃李缘门径|细雨空斋莫厌贫
重溟天气煖如春|霜后繁花作意新|桃李园中相映发|却将秾艳趁芳尘
桃李归来已半空|不堪春事去匆匆|落红犹自留连客|故向尊前舞晚风
不随桃李待春回|不待商量细细开|要识此花奇绝处|月明溪影乱毰毸
战罢西风万树残|又看桃李遍春山|不知天地元何意|惟有长松了不关
佣赁难堪一老身|皤皤力役在青春|林园手种唯吾事|桃李成阴归别人
兵书一箧老无功|独倚栏干怅望中|几处松筠烧后死|等闲桃李即春红
茅屋萧然野水东|扫窗映竹见玲珑|城中桃李休相笑|岂待世间桃李风
山深未必得春迟|处处山樱花压枝|桃李不言随雨意|亦知终是有晴时
咫尺南坡早得春|杖藜朝夕往来频|迨今著意栽桃李|准拟他年作主人
密栽桃李碍车轮|柳下风微不动尘|已办寻春蜡双屐|飞花满地草如茵
依稀残雪浸寒波|桃李漫山奈俗何|潇洒最宜三二点|好花清影不须多
莫教竹马误群儿|谢守行春未可知|落尽梅花寒食近|却应桃李怪来迟
欲识真人千古心|疗饥独有杏成林|岂无世上闲桃李|要使人从实行寻
乡闾匍匐苟相哀|得路青云更肯来|若使风光解流转|莫将桃李等闲栽
不随桃李竞春光|开向西风压众芳|恰似湘娥初睡醒|强临秋水照红妆
清溪一道穿桃李|汀畔数鸥闲不起|日暮汀洲一望时|城外青山如屋里
绵霜历雪忿开迟|风笛无情抵死吹|鼎实未成心尚苦|不甘桃李傍疏篱
禁院层层桃李开|天街绣毂转晴雷|银袍飞盖人争看|两两龙头入学来
官居门巷果园西|桃李成蹊杏压枝|如许年芳忙里过|斩新今日试题诗
阳林小春醉风日|老面得酒须臾欢|不妨桃李妍冬谷|正要松篁用岁寒
池草青青细吐芽|梦回疑到惠连家|东风未暇吹桃李|先发寒梅第一花
骨格孤高太瘦生|民门霜雪斗晶明|后开桃李千门满|才染东风便不清
满山桃李闹红霞|曾约香山白鹿车|堪笑东风欺病客|搀先且到别人家
桃李纷纷倚市门|岂知幽谷有佳人|莫嗟玉粒终无偶|人物谁知温太真
东归顿觉马蹄轻|伫望天台景色新|遥想故园芳草盛|一番桃李又烘春
杏子雨晴天气寒|追寻桃李畏花残|朱雀航头南去路|酒旗悬处是长干
桃李村村待发蒙|孤芳憔悴不成丛|天涯一寸肠如结|吹断江城晓角风
不把春光较后先|清香自是压群妍|微酸一点功成日|桃李从他逞少年
万紫千红总俗妆|更嫌桃李种河阳|峦香劲节真奇绝|移伴东流蔽芾棠
雨过横塘水满堤|乱山高下路东西|一番桃李花开尽|惟有青青草色齐
桃李花开点御沟|翠华经月不曾游|内庭鸱吻移鸱尾|莫问君王十四州
桃李阴阴子满枝|春心密意两忘机|无何一点流莺过|惊动杨花簌簌飞
三年留滞在江城|草树禽鱼尽有情|何处殷勤重回首|东坡桃李种新成
酒熟同招隐士看|饥来忍把落英餐|春风无限闲桃李|不似黄花耐岁寒
桃李春多翠影重|竹楼当月夜无风|荀家兄弟来还去|独倚栏干花露中
渰渰轻云弄落晖|坏檐巢满燕来归|小园桃李东风后|却看杨花自在飞
山西谁家桃李树|半是少年行乐处|去年花谢今年开|惟有人生不如故
比屋桑麻三月雨|夹溪桃李四时春|谁欤幻出山前景|指似堂中觅句人
几家桃李高低树|一望江山表里春|寂寞无心看花去|悬知自有看花人
戢戢篱根紫笋长|满城桃李罢芬芳|东风虽是无情物|送谢迎繁亦更忙
桃李栽成艳格新|数枝留得小园春|半红半白无风雨|随分夭容解笑人
一翻雨过艳阳天|桃李无言还寂然|解道春江断桥句|旧时闻说徐师川
花神那作世间香|狂蝶游蜂暗断肠|不是朱颜向人吝|耻随桃李倚门墙
不知鸣玉溪山下|何似仙娥水石间|免被寻常桃李妒|自开自落隐商山
知君桃李遍成蹊|故托乔林此处栖|虽然灌木凌云秀|会有寒鸦夜夜啼
满室天香仙子家|一琴一剑一杯茶|羽衣常带烟霞色|不惹人间桃李花
闲园不解栽桃李|满地唯闻种蒺藜|万里崖州君自去|临行惆怅欲怨谁
葵花爱日臣爱君|臣与葵花共此真|试问春来桃李树|纷纷同者是何人
契此老翁无记性|都忘生月与生辰|春风桃李能多事|特地年年说向人
桃李春风又一年|老来何事不陶然|晚檐莫听垂垂雨|断送流芳到酒边
无计酬春独有诗|倚栏终日候晴晖|东风渐属新桃李|帘幕深深燕子飞
今年春晚天气寒|桃李村村犹未吐|豗击雷声送五更|江皋一阵催花雨
文公桃李笋班中|问学心旌日夜东|时序催人烟水远|临流愿借一帆风
草香泉细午风轻|桃李春花夹岸明|归棹夷犹云水暮|柳阴深处一声莺
无涯桃李待清明|经岁方能开得成|不念化工曾著力|狂风何故苦相凌
黄菊花中黄蝶飞|似怜节晚怅馀晖|春风桃李明年事|十月清霜何处归
云衢从此喜通亨|凤阁鸾台信脚行|愿把恩风散寰宇|盛栽桃李作门生
得陪桃李植芳丛|别感生成太昊功|今日无言春雨后|似含冷涕谢东风
东风桃李竞春光|何苦前村雪里芳|孤洁不教尘眼涴|野桥斜月自昏黄
朱门白壁枕弯流|桃李无言满屋头|墙上浮图路傍堠|送人南北管离愁
偏讶愁随一线长|肯同桃李竞新妆|此心非石安能转|自保坚贞比卫姜
桃李无言暗浅深|晓云惭愧不成霖|化工胜却耶溪女|绣遍园林不犯针
雪里芬芳亦偶然|世人便谓占春前|饱知桃李俗到骨|何至与渠争著鞭
南峰桃李遍峨岷|白发门生今几人|东阁郎君今健否|何时同醉雁桥春
南来北去祇纷纷|又过荆山一月春|笑杀风前桃李树|飘蓬犹作未归人
溪流清浅路横斜|日暮牛羊自识家|梅叶阴阴桃李尽|春光已到白桐花
庭下茸茸碧草齐|不知桃李竟芳菲|自从侍妾承恩后|忘著迎春金缕衣
满川桃李弄芳妍|不忍重为风所残|忍使一年春遂去|尽凭高处与盘桓
御堤南望草萋萋|一半花香落燕泥|玉辇不来春又暮|谁云桃李易成蹊
香山谁许锁烟霞|地主风流旧景加|桃李种新亭焕昔|客来寻赏媚春花
南园桃李近方栽|浇水未乾花已开|山果野蔬随分有|交游不厌但频来
春风桃李总依依|领得春心入翠微|不是寻常挂冠去|洒然真若浴沂归
万里相思寄楚云|三春桃李遍江𣸣|只因花里逢君别|每见花枝便忆君
纷纷桃李若为容|篱落秋深晚色重|山月暗时人不寐|墨香何似菊香浓
祗今桃李正堪攀|所恨枝高引手难|原君垂下方便叶|袖卷将归看复看
东风暖迸龙蛇起|丽日晴烘玉雪香|可惜开时春向晚|不教桃李见清芳
山迥江回地少尘|方州桃李不成春|要知驻跸非闲暇|看取君王苏远民
客路空过桃李春|塞尘湿遍马蹄痕|荠花如雪苔苗老|应有垂杨绿荫门
山庄谁道不繁华|桃李逢春解著花|秋至未应全落莫|芙蓉新种已抽芽
闽南十月已春回|无限风光暗里催|桃李海棠俱斗艳|谁云梅是百花魁
白下长干春雾披|家家桃李粲朝晖|悬知一见毗耶老|心地如灰不更飞
粉淡香清自一家|未容桃李占年华|常思南郑清明路|醉袖迎风雪一杈
夹篱桃李趁溪斜|浅浅清流映落花|欲问武陵源上路|度云穿石认胡麻
桃李无言盼断春|值春潜处暖生云|晚来纵有残风雪|明日人闲总属春
求名恐颠隮|求道戒进取|谁知却行人|可以超万古
近树参差出|行人取次多|扳桥双路口|此世几回过
佛日山前水|行人甘露杯|须知源派远|直自四明来
晨起出门去|江声自悲咽|满目无行人|前山雾如雪
易贮千寻水|难藏一点春|也须几杯酒|还似送行人
日夕倚楼望|行人归未归|断魂与残梦|相逐雁南飞
山称孤独字|庙塑女郎形|过客虽知误|行人但乞灵
红雨长茶芽|东风吹柳花|行人今日到|先自补窗纱
世界莲花藏|行人香火缘|灯王照不尽|中夜寂相传
行人争渡急|江黑雨鸣船|戢戢中林鸟|归飞薄暮前
匆匆十日事|回首亦凄凉|何处无芳草|行人休断肠
朝渡溱河左|仆夫冻僵卧|谁遣绾行人|柳丝马前堕
深巷绝行人|一鸟鸣高树|不知春色深|花落夜来雨
绿阴最深处|楼阁出林杪|江阔野桥间|目断行人少
今日临长亭|明朝折杨柳|落叶有相逢|行人未回首
松箐一何深|细路萦百折|行人歇松阴|羸马餐松叶
峡仄蜂腰断|溪回燕尾分|行人思涧壑|身世若浮云
出门逢行人|经纬真如织|织成幅员长|皆是名利力
一溪乔木阴|六月火云冷|门外有行人|寒泉思汲井
寂寞三径下|亭亭带晨霜|行人爱嘉色|君子怀清香
沙头白鹭鸶|飞向青山阁|日暮行人稀|还向沙头落
岭高无所见|泉冽不堪尝|独有埋云树|六月行人凉
亭子依山构|行人此息肩|坐忘清昼永|聊枕绿阴眠
树合猿啼远|崖荒虎迹新|寻常惯居者|辛苦恐行人
朝上乌雅关|暮下乌雅关|老乌啼哑哑|行人还未还
浓烟笼远岫|望眼如昏花|欲暮还欲雨|行人始离家
日高睡未足|愧我希夷身|钟鸣更漏尽|犹有夜行人
石壁碎寒流|行人暮已愁|更倾风月耳|无水不生秋
秋草长于人|小鸟时出入|但闻樵者歌|不见行人迹
北临白云涧|南望清风阁|出树见行人|隔溪有鱼跃
空林寒日薄|古道行人稀|渺渺烟光外|惟馀倦翼归
小孤有神祠|亭亭大江中|行人俱赛祭|那得往来风
行人夜已断|明河南陌头|双珰不拟解|更欲要君留
行人须折柳|折取最长条|明日天涯路|无人看舞腰
高岭呼将军|将军祀其上|行人仰望时|白云隔千丈
章台大道边|栗里旧门前|苦被行人折|何如伴醉眠
水长雨不歇|沧江深更深|行人苦无渡|折尽济川心
去日黄河边|水深不可渡|故人不复回|今作行人路
山风与溪竹|共作一林秋|行人休更往|前路有钩辀
霜白城下寒|江空夜船渡|萝月转林微|照见行人路
春草碧连天|春莺始妒柳|行人归未能|且醉长安酒
秋气自萧索|秋山殊不贫|丹枫与翠柏|往往媚行人
万峰围水田|行人驻不发|停车听鸟啼|但闻泥滑滑
当风鸦臭气|一个豆娘儿|熏得行人走|冲爷皱断眉
鸡鸣山店昏|四郊风雨辰|苍茫野田际|愁杀独行人
五月金陵道|行人画柳条|秋风来早晚|肠断白汀桥
船泊大江口|行人与马争|不如渔艇子|高卧待潮平
官道马蹄绝|夕阳山月昏|行人与归鸟|争渡过杨墩
早起阶前雪|萦丛压竹攲|行人迷失路|粉壁晃书帏
旬日严冬雨|行人各断魂|朔风吹粤峤|犹自掩柴门
茅屋开山脚|岚光映日光|行人消野兴|个个醉壶觞
远树烟光夕|柴门草色春|山居无所见|时有独行人
沙蒲偃秋风|湖云藏夕雨|何处远行人|飞帆下石浦
槎枒半折树|倾欹欲堕石|行人如飞仙|渺渺下青壁
垂杨袅东风|桐花醉鸣鸠|地僻无行人|方塘水交流
花开山与明|花落水流去|行人欲寻源|只在山深处
野旷行人少|林荒夕照微|烟中一声笛|何处牧儿归
茅苇白蓬蓬|行人西复东|一双青鹳鹤|飞起野田中
溪头柳依依|溪畔草离离|草木本何与|行人自愁思
草生磐石上|似许行人坐|水流磐石间|不许行人过
路傍林禽树|朱实亚枝垂|行人不敢动|山鸟时来窥
一阵晓风寒|惊飞点去鞍|行人易愁绝|便作柳花看
行人到武昌|已作半途喜|那识武昌南|烟水五千里
杨花送行人|榆荚沽别酒|杜鹃歌一曲|芍药持在手
行人促家信|把笔倚前轩|书扎经姑手|闲情不敢言
二年两度到蛾眉|今日还来话别离|所恨行人难久住|酒阑不见月明时
惠爱如春威似霜|神明佳政蔼馀杭|集贤庭畔依依柳|无限行人比颂棠
峭壁崚嶒似削成|行人远眺泪犹盈|无情原是荡家子|空作望夫石上名
莺歌燕语戏晴晖|日暮行人缓缓归|十里芜城春色晚|回头往事已全非
叩角冲冲短笛吹|此心不系得牛肥|行人笑问侬何事|日出山岑日暮归
门外青山收暮雨|林间归路出行人|鹧鸪劝我早归去|拟斫钓筒收紫筠
地僻人家早掩关|行人忙逐暮鸦还|急风花落隔墙树|暗雨鸟啼何处山
幽人睡足戴纶巾|策杖开门卯酒醺|黄叶满山乌鹊嗓|江城秋日少行人
云间列岫映朱楼|江水东来打石头|不是行人惜光景|人心旧有帝王州
雪裹空身无庇叶|风前妙质忽飞尘|一襦不著中寒去|莫是陈三辈行人
初心本欲践臣邻|帝里司回斗柄春|今日得居天柱下|不忧先有夜行人
泉声遍野入芳洲|拥沫吹花草上流|落日行人渐无路|巢乌乳燕满高楼
江云千里送孤舟|此夕闺中定倚楼|传语行人寄消息|片帆今日过扬州
一封长夏寄京书|不遣归来待拜除|谁与行人报消息|高堂今日要人扶
宿雨乍收山气敛|清风欲发曙光寒|纷纷鸟动行人起|百尺浮图水底看
不作巫阳云雨羞|风鬟雾鬓乱萧飕|行人莫问当年事|独立寒潭空几秋
落帽台边菊半黄|行人惆怅对重阳|荆州一见桓宣武|为趁悲秋入帝乡
河水迢迢去路赊|春风不住捉飞花|行人共说前朝事|指点当时戚畹家
粉英香萼一般般|无限行人立马看|村女浴蚕桑柘绿|枉将颜色忍春寒
不须娇逞舞腰支|不须巧画宫妆眉|只把千丝万丝结|结住行人无别离
竹屋新成绕涧阿|年来避地隐烟萝|门前不是长安路|却笑行人也谩过
曲槛雕栏诧护持|宽闲何用著藩篱|林间立马多真赏|须信行人口是碑
渡南渡北两山遥|隔岸行人手可招|日暮海门烟雨黑|一川舟楫趁归潮
落花飞絮委东流|春去行人不可留|却恨春风已归去|岂能吹梦到交州
相随相顾复相亲|端的韩凭是汝身|莫向汀洲交颈宿|江边方有独行人
一杯谈笑动奇兵|何必危桥始动情|烟雨春江花似锦|行人谁识鹧鸪声
箬岘亭东有小池|早荷新荇绿参差|中宵把火行人发|惊起双栖白鹭鸶
清明时节雨纷纷|路上行人欲断魂|借问酒家何处有|牧童遥指杏花村
山溜涓涓山雨晴|村南村北鹁鸠鸣|行人五月不知倦|喜听农家打麦声
坝上春流滑滑来|行人相语笑相催|解舟直入碧天去|天上晚云行处开
万古萧条楚水西|步寻斜径到寒溪|行人将底酬春色|一绝清诗手自题
柳外花梢啼乱莺|行人过尽不曾听|得人听处君知么|天欲明时第一声
几多去棹与来帆|竞利奔名一水间|应怪行人浑不悟|临流长是蹙眉山
秋草池塘夹黄缬|莫烟淡淡蒙新月|拟将攀取赠行人|脱叶枯条不堪折
天寒忆得渡江濒|此日重来客意新|惆怅霜馀一株柳|萧疏元不为行人
水上新桥卧两虹|延龄题字刻西东|自惭不是题桥手|都入行人指笑中
湖外层峰泻危瀑|天际阴阴长寒木|南北行人望莫穷|秋云一片横幽谷
张家桥西车马尘|北风刮地眯行人|篱落枯桃三五树|不应此地可逃秦
行人驻马莫惊嗟|处处溪流有落花|不待今朝悲远嫁|长门风雨即天涯
为侬传语竹窗兄|逢著行人也寄声|聚散在天终有定|岁寒三友见交情
门临楚国舟船路|易见行人易别离|今日送君心最恨|孤帆水下又风吹
不勘图经认地名|亦知此去近桐城|行人未至心先至|差胜离家第一程
路入深山忽有村|隔溪烟火似桃源|渔舟不唤行人渡|洞里春寒静掩门
行人模糊画中影|高树夭矫空际云|楼台几处半隐见|三岛梦断犹纷纭
白沙翠竹溪上村|渔家卖鱼唤行人|西风吹皱一溪水|水光日影金鳞鳞
松篁不动翠相重|日射流尘四散红|地上行人愁暍死|那知高处有清风
一春归计又蹉跎|穷粤风光奈病何|总有青山千万叠|行人长少鹧鸪多
丰镐无由问故基|三章只见黍离诗|而今多少华清石|都与行人刻艳辞
莫言下岭便无难|赚得行人错喜欢|政入万山围子里|一山放出一山拦
缥带湘枝半攲墙|行人立马并垂杨|珠帘半捲扬州路|争看金钗十二行
黄浦滩头微雨晴|龙华渡口晚潮生|行人夜泊应无语|试听吴歌矣乃声
河岸前头松树林|树林尽处见行人|行人又被山遮断|风飐酒家青布巾
手提三尺定咸京|黄屋东归父老迎|今日丰碑荒草没|行人犹记沛乡名
指上冰弦湿未调|白头司马恨难消|空将南陌如丝柳|折送行人度洛桥
长沙一别两悠悠|梦想清湘带橘洲|欲寄行人数行字|行人不作置书邮
野水空山拜墓堂|松风湿翠洒衣裳|行人欲问前朝事|翁仲无言对夕阳
截断寒流迭石基|海潮从此作回期|行人自老青山路|涧急水声无绝时
平湖过雨天开镜|落日放船人打鱼|野老柳阴沽秫酒|行人马上寄家书
慈云岭下拜郊台|表里湖山绣画开|十载西风动禾黍|行人休忆翠华来
独树闲堂少四邻|东风黄鸟唤行人|若教飞上龙池柳|还忆家林薜荔春
营巢新燕惊垂幕|采蕊娇蜂避落花|着处风光浓似酒|行人何事苦思家
辞家计日逢初度|迟日暄风在帝京|晓起慈亲望天北|行人初泊济州城
日日南风故打头|北风何事亦维舟|狂风舞乱河边柳|多少行人不自由
宣华西上是敖城|江水弓弯复镜平|五月行人西岭下|满山青树只闻莺
荒冢累累春草青|行人指点未分明|英雄寂寞前朝迹|落日东风恨未平
斑竹林边有古祠|鸟啼花发尽堪悲|当时惆怅同今日|南北行人可得知
春雨凝寒著杏花|春风吹绿上芦芽|行人数日江东道|次第看山到九华
千仞云龙列翠屏|乱山环匝楚天青|干旄绝顶行人过|遥指元戎放鹤亭
波惊石险夜喧雷|晓泊旗亭笑眼开|休问行人缘底瘦|适从百八十滩来
越客初浮五石瓠|潇湘水咽洞庭湖|巴陵暮雨行人绝|莫上君山听鹧鸪
行人数数总无双|一朵芙蓉影入江|光采无人知玉女|水中来去见仙幢
玉几峰高难措足|行人多向半途休|无栖泊处开门户|个个教伊到地头
清秋天气过山中|征雁行人路不同|从此又劳千里翼|传书来往浙西东
雪拥天山六月寒|冷云西北是长安|行人马上扬鞭喜|犹胜南荒作热官
王郎家近石田溪|溪上行人古路迷|王郎家苦了无事|自沟溪水灌蔬畦
溪上茆庐山上田|苍松翠竹复森然|老农自得生涯乐|闲共行人说往年
烟雨斑斓石藓春|坠云谁梦宝花颦|行人总被虚名误|到得倾城又误人
夹日赤云方变火|行人渴肺欲生尘|飞流百丈垂虹冷|愧尔山中宴坐人
橘岸舟间罾网挂|茶坡日暖鹧鸪啼|女郎指点行人笑|知向花间路已迷
云壑苍髯作真止|岁寒潜德如君子|不愿青黄为栋梁|长风递入行人耳
五云螭陛旧仙翁|来往琉璃一色宫|未到行人已能说|使君清与霅溪同
鲤鱼风起浪花生|薄暮行人阻去程|我有济川舟楫稳|与君缓载不须争
西望飞花千树暗|东来芳蕊一番新|行人不惜泥涂倦|喜见年光两处春
赫日炎炎烁远空|泉边树底亦无风|行人莫便多辞苦|犹胜东郊炙背翁
去年河上送行人|万里弓旌一武臣|闻道玉关烽火灭|犬戎知有外家亲
庐江城外柳堪攀|万里行人尚未还|借问景阳台下客|谢家谁更卧东山
琢玉为池浴太真|芙蓉花暖水生春|谁知寂寞千秋后|留与行人洗路尘
一声鸣雁破江云|万叶梧桐卷露银|我自飘零足羁旅|更堪秋晚送行人
晓渡滹沱觉有霜|白沙官道草茫茫|秋深不见河冰合|犹听行人说汉光
绿蛾缘条立春后|金蛹抱花寒食前|行人折罢自欲去|更罥长梢留客鞭
南堤北堤布谷飞|堤边禾黍青离离|堤上野花开复落|堤下行人行不稀
历历相望隐旧堆|狐穿兔穴半空摧|行人不识问野老|云是昔时烽火台
扬子江头浪最深|行人到此尽沉吟|他时若向无波处|还似有波时用心
绿草萋萋黄犊肥|半蓑残雨卧东陂|烟深野水行人绝|家在寒林月上迟
采香无径草茸茸|响屧廊头语候虫|今日梵王龙象地|行人犹说馆娃宫
绮筵劳饯远行人|礼度雍容意更真|临别不堪情缱绻|晋阳宫外柳条新
一片晴云万壑闲|行人立马自开颜|风沙此际还留胜|岂必罗浮是故山
山缘何事也穷空|百里冈峦化作童|莫道吾庐无认处|行人远远见双枫
堕甑皆言莫系怀|行人不见邑人灾|忽闻邻叟悲还笑|秖为狸奴去复来
风雨潇潇芦荻秋|人家多住碧溪头|流萤万点光如烛|不照行人一段愁
天寒水鸟自相依|十百为群戏落晖|过尽行人都不起|忽闻水响一齐飞
云锦江边送玉郎|江边折柳柳丝长|柳丝若挽行人住|更向东风种几行
阳关一曲灞桥春|垂绿阴中别恨新|漫折青丝千万缕|多应绊不住行人
愁边得酒宁论味|马上成诗不计篇|不是行人那识此|知音应为一悠然
虎脊初终枭獍飞|龙髯半落鬼神疑|行人二月登庐岭|点点骊珠欲洒碑
扫径开窗事事新|主人解组似行人|浮香弄影无因得|试促花神作小春
著壁骊珠五月寒|行人到此泣阑干|亭前好景慵回首|恐跨征鞍不得看
买邻千万许儿赊|老子诗成赖指瑕|门枕醴泉交让木|行人不问识君家
闻说前滩大虎头|行人愁绝欲回舟|世闲多有虚名误|不见钱塘海逆流
闲来趺坐但垂纶|坐到潮平水不粼|红叶满林风乍起|行人错认浣花津
松下茆亭五月凉|汀沙云树晚苍苍|行人无限秋风思|隔水青山似故乡
一岛如蓬江面浮|行人遥指是湖舟|寂无樯橹舣沙岸|宁怕风涛不测忧
四更催起上肩舆|还就民家倒一壶|半醉半醒天欲曙|行人霜染白髭须
国朝太守张君复|种得青松夹路长|夏日行人多驻马|全州万树比甘棠
秋山叠叠映云萝|渺渺长空接远波|日暮小舟争渡急|行人犹唱竹枝歌
苏堤拍拍水平湖|谁信田间苗欲枯|路上行人方苦热|山中七月已围炉
酒香触路酒旗青|去马来车到此停|信是利糟名粕酿|行人醉煞不曾醒
破车伤马亦天成|所托虽高岂自营|四海不无容足地|行人何事此中行
万壑千岩我一家|别来空自锁烟霞|闲云不放行人望|故向东南角上遮
林野初疑盘野鹤|岩巅俄喜见枝撑|地偏绝胜临平路|闲与行人管送迎
月明吹笛武陵川|马上行人望跕鸢|莫怕炎洲饶毒疠|一冬飞雪似胡天
日隐西山月色微|林端水际淡烟霏|遥岑横碧在何许|谁念行人未得归
行人夜上西城宿|听唱梁州双筦逐|此时秋月满关山|何处关山无此曲
欲写乡书寄故园|行人已远意空存|举头忽见南来雁|个个随君度塞门
观音岩高临大流|杨子江深多睡虬|怪景千千如怵目|行人往往欲停舟
山川迢递行人倦|馆谷慇勤茂宰贤|借问琴堂深浅兴|雪中修竹正苍然
雪花白尽沔山头|咽咽冰澌沔水流|不见将军阚如虎|行人犹指定功楼
溪头杨柳未堪折|岭上寒梅已过时|欲赠行人无所有|为君拈出岁寒枝
方沼圆荷十数个|短墙新竹两三竿|凭栏尽日犹无厌|却借行人一饷看
火山五月行人少|看君马去疾如鸟|都护行营太白西|角声一动胡天晓
陇口山深草木荒|行人到此断肝肠|耳中不忍听鹦鹉|犹在枝头说上皇
故国园林草自芳|望中情地转凄凉|行人莫苦登高阁|高处何曾见故乡
听得鸣鸠逐妇声|行人相顾各心惊|夜阑云散天如洗|乞得曹桥一路晴
行人满路喜歌呼|小盗何须辱庙谟|早个使君归鼎轴|为禽颉利系单于
青郊小雨裛游尘|正是芳菲一半春|花柳故园应共笑|主人岁岁作行人
山径萦迂草树重|参差茅屋乱烟中|斜阳晚饭行人断|无数牛羊一笛风
□□□□送行人|山水清音益怆神|莫惜少留题石□|□□□□□红尘
二十年来黍一炊|英风惟有冢累累|儿童踯躅牛羊戏|陌上行人谓此谁
轧轧笋舆过翠微|路经蓬岛锁云霏|雨从半岭岩窝出|云在行人脚下飞
欲使行人直过难|倚江凌汉任盘盘|纡回到顶终须下|如此天高甚处漫
万里行人尚未还|百年多在别离闲|当时惊觉高唐梦|为雨为云过别山
层楼杰阁耸朱栏|楼下行人自往还|但见彩云横木末|不知身在翠微间
渔艇冲烟岩口泊|村醪注瓦瓮头尝|雨声夜杂滩声怒|借与行人一枕凉
古松古松生古道|枝不生叶皮生草|行人不见树栽时|树见行人几回老
燕子来时花满城|海棠丝雨半笼晴|行人最爱西湖水|流入官河也自清
暂拟兰舟访隐沦|子规何事劝行人|满山松柏云来往|谁道王维画逼真
腾身已往化为龙|未化先拔济物功|六月乾坤尘扑火|行人无个不清风
乘时盗贼起风尘|战血苔痕几度春|古庙仅能存大树|荒山犹自少行人
村媪群观笑老翁|宦途何处苦龙钟|霜毛瘦骨犹千骑|少见行人似个侬
耒阳知县非知己|救厄无踪岂忍闻|若更声名可埋没|行人定不吊空坟
残花不待恶风吹|细雨浮花半出篱|篱外行人错回首|黄鹂飞上绿杨枝
峭石浮岚俯翠微|瀑流飞雨散林霏|渔舟来往清溪曲|怅望行人古道稀
浅塘低竹小坭村|黄土墙扃白板门|望见西头杨柳树|行人都讶是桃源
驿马朝餐苜蓿肥|三鬃剪出疾于飞|行人尽望红尘起|开府差人阙下归
画舫欲随波上下|行人先似水西东|翠萍却是多情物|漂泊不离芳沼中
槿篱茅舍水村幽|林彩山光积翠浮|空使行人愁望渴|隔溪闲却木兰舟
莫言下岭便无难|赚得行人空喜欢|正入万山圈子里|一山放过一山拦
铜柱南边毒草春|行人几日到金麟|玉镮穿耳谁家女|自抱琵琶迎海神
堆帽红缨间黑缨|粉青宦裤短黄裙|酒楼突过行人避|近日新充水砦军
雁起秋空树色遥|行人江上驻归桡|海门东去应千里|白日微茫见落潮
听彻山鸡唤雨声|东风未肯放新晴|行人莫叹泥涂苦|且幸田家得水耕
阳华山水自双清|况弄朱弦金石鸣|我是行人那敢听|恐翻别调作离声
行人初上峡西头|已有心随下峡舟|天下名山皆可爱|梦中慈母不来游
舟下徐洪冻已开|故园远在赣江隈|家家春近栽杨柳|江上行人且未回
洄渊浩荡白鸥飞|老懒时来坐钓矶|岸帻行人聊自适|不应憔悴似湘缧
壮士凄惶到山下|行人惆怅上山头|生前此路已迷失|寂寞孤魂何处游
南海江山郁所怀|今晨何喜夙容开|一千里外行人报|二十年前知己来
声声何苦劝人归|不管行人听转悲|十二峰前云树里|几番啼到月明时
叠嶂连娟入翠微|乔松蔽日有孙枝|江流不尽松声远|云栈行人力困时
只道成都路八千|谁知从此便西川|行人一见成深省|大道多歧稳著鞭
燕蓟云山王气收|行人犹自问登舟|秪今海子桥西月|独照湾河水尚流
古关衰柳聚寒鸦|驻马城头日欲斜|犹去西楼二千里|行人到此莫思家
巫峡归云底处寻|高城渺渺暮烟沈|春风不剪垂杨断|系尽行人北望心
荞麦花开草木枯|沙头雨过茁蘑菇|牧童拾得满筐子|卖与行人供晚厨
知君饯酒深深意|图使行人涕不流|如今却恨酒中别|不得一言千里愁
正是山花最闹时|浓浓淡淡未离披|映山红与昭亭紫|挽住行人赠一枝
亭边老树影𣰦毵|阅尽犀珠压去骖|岁晚行人风雪里|也须障面过江南
青山一脉似游龙|山势将穷秀气钟|𣑽宇深藏幽树里|行人指点是西峰
力成和议得休兵|痛骂犹烦诸老生|拘执行人招覆灭|幸逃诛死罚殊轻
古岸新花开一枝|岸傍花下有分离|莫将罗袖拂花落|便是行人肠断时
行人都上半山青|记得前朝傍险行|左右回身看不彻|两边已失一滩声
百万貔貅出帝畿|飘飘春雪满征衣|行人饮马长亭路|犹忆当年驻六飞
寒云漠漠树苍苍|晋国山河几夕阳|独有荒陵平水上|行人犹解拜陶唐
酒旗相望大堤头|堤下连樯堤下楼|日暮行人争渡急|桨声幽轧满中流
万户笙歌长至日|一蓬风雨远行人|买鱼沽酒俱收市|且自煎茶洗客尘
一抹平林媚夕晖|山烟漠漠燕飞飞|倚栏遥认天边电|何处行人带雨归
冯翊南边宿雾开|行人一步一裴回|谁知此地凋残柳|尽是高欢败后栽
数亩檀栾古道边|亭亭气慨上参天|未应霜雪能摧抑|不用行人叹可怜
高阁登临暑气空|绿槐蝉噪咽清风|我今到此须怀感|多少行人道路中
旧迹新痕酒满衣|东风紫楝又花飞|金阊亭上偏无赖|春与行人并日归
竹林啼鸟送春晖|何事行人尚未归|惆怅夜来窗月白|梦魂飞不到金微
嘉陵江水碧迢迢|雷吼晴滩雪涌潮|岸曲行人愁驻马|清猿声在白云霄
月隐前峰雾不开|杉林十里路萦回|多情楠木塘边水|相送行人出岭来
谁开古井驿亭中|百尺曾闻海眼通|六月行人汗如雨|辘轳清响下梧桐
杜宇啼愁连谷暗|嘉陵流恨接天长|路人要见行人喜|看取眉间一点黄
岁暮行人竟不来|空吟溪树觅寒梅|何时消尽关山雪|收拾春风入酒杯
龙卧灵湫志未伸|时时喷水撒行人|虽然未救苍生旱|聊欲澄清世上尘
行人犹未有归期|万里初程日暮时|唯爱门前双柳树|枝枝叶叶不相离
长堤杨柳映门垂|南北行人认酒旗|坐上饮流须强醉|休将河水较醇醨
问路穷途拟进程|绿杨莺语送行人|牌标五里向君说|莫道当年不指陈
溪林元不择人清|自少人来向此行|若使行人多此处|谢安何必有高情
瓜洲人家灯火微|瓜洲波上行人稀|敲门买得双清酒|船在西陵逆浪归
柳条明媚欲变色|便想春思浩无涯|行人手挽不忍断|云此生意方萌芽
闻说细腰多善舞|还怜纤叶似蛾眉|如何栽向长亭畔|只与行人管别离
附𪩘凭崖岂易跻|无心应合与云齐|横身势欲填沧海|肯为行人惜马蹄
弃掷功名脱屣闲|东风吹雨过青山|行人莫话金章贵|久许孤云作往还
杜宇啼声枕上来|一声哀似一声哀|千哀万怨无今古|唤得行人若个回
酒旗相望大堤头|堤下连樯堤上楼|日暮行人争渡急|桨声幽轧满中流
拥道行人拨不开|槛车行看缚戎魁|羽书便恐椎门入|知是淮阴露布来
虬枝盘屈尚百尺|不肯为人充栋梁|六月行人汗如洗|尚能于世作清凉
惜别衔杯过虎丘|行人无奈乱山愁|澄江一别秋风里|枫叶芦花是客舟
淦川银烛照离情|画舫行人一月程|相忆却怜山寺远|不曾夜半到钟声
道上行人歇马时|空山处处有残碑|乾陵故事应无数|只问当年窦女祠
忽逢旗鼓去翩翩|道上行人喜欲颠|为说吾州新得雨|使君惠政实关天
符亭之地雅离群|万古悬泉一旦新|若念农桑也如此|县人应得似行人
攒峰夹岸若云稠|下有飞泉一线流|春草深时多瘴厉|行人驻马不堪愁
德泽涵濡得二难|百年祠馆见遗安|苍苍一片坟台石|留在行人下马看
鼙鼓鸣山绿叶摇|繁声嚣杂漫终朝|不如涧下一杯水|沃起行人心肺焦
霜草苍苍虫切切|村南村北行人绝|独出前门望野田|月明荞麦花如雪
悤悤又别故园春|花落犹随马后尘|相对离筵莫惆怅|送行人是欲行人
蜀道循山多险巇|行人独此策征羁|人情多为虚名怯|鹤唳风声走老氐
风飐青帘出杏林|行人未醉瓮头春|安知涤器茅檐者|不是相如行辈人
苍烟欲散日初明|落木风高万里程|祗恐行人惊远道|空山𤠔鸟寂无声
秋本无言那有声|不然风过物飘零|此心祇在人心做|说与行人莫误听
计程不日踏铅山|借问行人去路难|君子见几宁有俟|浩然归兴白云间
吟背春城出草迟|天晴紫阁赴僧期|山边树下行人少|一派新泉日午时
老虎庙前溪水长|白羊坪下晚山苍|到家尚远心先近|指点行人问小庄
水边篱落数花疏|马上行人且勿驱|一堕冰盘永相望|故人怜我误为儒
白马山前雪满扉|隔江云树晚依微|津头日日行人过|不见长安旧布衣
云林一坞正寥寥|不把清闲负圣朝|岁晚追随真可画|行人明日马萧萧
云归洞府痴龙睡|日澹山椒倦翼还|桥上行人桥下水|如今日夜不曾闲
雨着河堤柳着烟|小楼灯火又今年|东风不与行人便|留滞长亭十里船
水阔江天两不分|行人两处更相闻|遥遥已失风帆影|半日虚销指点云
政是行人肠断时|子规得得向人啼|若能泪得居人脸|始信春愁总为伊
方酝新寒晦又明|岁华无几壮心惊|吹斜雁字霜风劲|忽送行人一两声
夜宿塘西山馆中|可怜愁雨又愁风|一瓢春酒千行泪|明日行人独向东
与山分浅正伤神|蜡屐明朝陌上尘|谁写湘西清绝景|巧移林壑慰行人
高台倾尽曲池平|此地犹传薛故城|珠履三千俱寂寞|行人空动雍门琴
暗黄退柳绿厌厌|长与行人驻别筵|傅说归朝天下雨|不如休系相公船
去年来送行人处|依旧虫声古岸南|斜日照溪云影断|水荭花穗倒空潭
一枝斑竹渡湘沅|万里行人感别魂|知是娥皇庙前物|远随风雨送啼痕
朝雾苍茫暮雨低|恰如梅子欲黄时|三分半是行人泪|莫怪行人鬓已丝
残烛犹存月尚明|几家帏幌梦魂惊|星河渐没行人动|历历林梢百舌声
扬子江头杨柳花|金山对面是京华|行人归醉军城酒|北向青门正熟瓜
千年玉水閟深林|十里重冈隔世尘|犹恨子陵饶舌在|却当户口告行人
上清仙路有丹梯|影响行人到即迷|不会无端个渔父|阿谁教入武陵溪
老子愁来只苦吟|一吟一叹为秋霖|居人只道秋霖苦|不道行人泥更深
声声啼鸣叫钩辀|山自巑岏水自流|西望长沙三百里|行人道是古袁州
单家桥下雪横冰|草树连云掠冻鹰|汉业已荒河水在|行人遥指献王陵
地僻人家早掩关|行人忙逐暮鸦还|急风花落隔墙树|暗雨乌啼何处山
道娘坟西近官路|朝朝暮暮行人多|世事百年浑不省|满堂宾客竹枝歌
壮观悲凉旧迹存|莲花泉暖至今温|行人莫罪无情水|一笑华清是祸源
杂树花香少似君|雨馀风晓或斜曛|行人不著清新句|亦合移时驻屐闻
花萼楼倾有故基|行人空读火馀碑|可怜兴庆池边月|曾伴宁王玉笛吹
行人夜半饭黄羊|不待天明向战场|一路明驼载儿女|白登山下踏秋霜
九日滩头不可移|九滩一日尚嫌迟|何须频问程多少|路上行人口是碑
建溪激箭向南流|石齿如锋斗客舟|篙子踏歌浑不畏|行人遥望替生愁
官庭把酒送行人|对雪看花值早春|杜老飘零头白尽|底须朝夕苦催人
萧寺知名四十年|身投笼槛到无缘|行人指点松间路|正在孤云落照边
印溪桥边一树花|溪南大路抱村斜|日日行人自来往|昨宵残片委泥沙
千丝万缕拂章台|陌上行人几去来|何事结根荒寂处|东风青眼为谁开
行人未到雨潇潇|最苦酴醾叶尽飘|风雨不遮春去路|障泥空滞马蹄骄
客亭长短路南北|衮衮行人那得知|惟有相逢即相别|一杯成喜只成悲
携手丹梯语话长|不知身到碧云乡|行人相见如相识|赠得岩花十里香
大野连山沙作堆|白沙平处见楼台|行人禁地避芳草|尽向曲阑斜路来
落叶正飞扬子渡|行人又上广陵船|过江载得秋多少|老雁一声霜满天
人物于今叹渺然|孤坟宿草已生烟|日暮行人道傍会|应逢年少与谈玄
汴水悠悠蔡水来|秋风古道野花开|行人惊起田间雉|飞上梁王鼓吹台
射杀南山老大虫|行人从此路头通|年来猎犬浑无用|卧对千峰与万峰
细娘家在大江头|总为工欢字莫愁|月明低按关山曲|何处行人不泪流
客去关门读庄老|灯花熠熠春虫小|冰雪未消雷雨来|长安三月行人少
来访西庵三畏堂|山林草树只青苍|剑池不洗行人恨|石上春风白日长
楼台两岸枕长流|落日行人竞舣舟|清夜湖光平似镜|冰轮冷浸玉壶秋
昔年将帅百蛮收|坭剑光芒射斗牛|刚被行人收拾去|镆铘名铸几千秋
野塘飞扑柳花新|想见城边已暮春|十载尚馀如许话|不堪风雨送行人
古屋幽花闭不知|忽穿碧瓦怒横枝|辛勤自致高堂外|却得行人立顷时
江雨溟溟落远帆|驱车西上入烟巉|青松残雪分明见|指点行人问翠岩
五华崷崒白云中|送尽行人是此峰|若问此峰何面目|但言瓶锡住经冬
疏凿而来道路通|行人万古翠微中|南山山寺题诗满|一字何曾到禹功
踏月何销秉炬行|也防月落未天明|果然留下长庚去|更赚行人作晓星
野水舟横行人稀|溪云断续树参差|南来北去年年事|归鸟巢林只一枝
马前山色入吟鞭|马上行人思涌泉|枫落吴江何足道|好诗今拟谢临川
往事悠悠逐逝波|几多英杰此经过|征骖斜日西风里|犹听行人说界河
泪沿红粉湿罗巾|重系兰舟劝酒频|留却一枝河畔柳|明朝犹有远行人
岭北无端去抱关|岭旁便是旧家山|回头试觅归时路|只在行人顷步间
荒堆无草树无枝|懒向行人问昔时|六国英雄漫多事|到头徐福是男儿
横压惊波防没溺|当初元创是军机|行人到此全无滞|一片江云踏欲飞
广济桥新跨鳄溪|晴波千丈落虹蜺|丰碑深勒蛟龙字|多少行人驻马蹄
邯郸驿里逢冬至|抱膝灯前影伴身|想得家中夜深坐|还应说着远行人
垂垂江雨作春波|江上行人晚唱歌|莫遣青灯照衣袂|酒痕不似泪痕多
谁将蜀柳赠行人|曾伴灵和殿下春|笑煞后来门下客|风流不似乃翁身
度柳穿桥听午鸡|一沟春水国门西|行人不用伤新别|看取尘间万马蹄
华扁烦君远寄将|溪藤犹带墨花香|行人拭目知多少|蓬荜从今倍有光
下湖堤上青青柳|曾为行人系马鞍|落魄还成一春事|料应飞絮也漫漫
马当之山中江中|其下乃是冯夷宫|良宵月出江水底|行人喜甚天无风
三月春光上国游|祥云瑞气锁龙楼|亲从宣德门前过|更问行人觅汴州
大小孤山专绝险|上中水府柄幽权|行人股栗船头拜|小艇横江来觅钱
云麓烟峦知几层|一湾溪转一湾清|行人只在清湾里|尽日松声杂水声
太白峰高宇宙低|先师灵骨不曾移|儿孙个个且如许|路上行人口似碑
谏稿成埃两鬓丝|考槃在涧倚天知|岩前风叶行人耳|便是襄阳堕泪碑
玉花小朵是山矾|香杀行人只欲颠|风掠水衣无处去|柳塘著在角头边
轻寒剪剪透罗衣|正是行人二月时|重下翠帷犹不隔|短篷疏雨更相欺
积雨莓苔上壁青|晓寒山馆梦初醒|鹧鸪声里流年度|自是行人不忍听
当年斮胫剧相看|股栗行人阻晓湍|莫笑行人行不得|不知天步已艰难
安乐窝中寄幅巾|床头易注墨犹新|盖棺只著深衣去|疑是尧夫辈行人
发馀陵上石纵横|陵下闲田亦尽耕|独有穹碑高入望|行人下马阅题名
野花山果绝芳馨|借问行人不识名|蜂蝶行粮猿鹤饭|一生口分两无争
东西十里一廛无|三五行人只露居|惟有瓶山银杏树|至今犹发斧斤馀
夜暗归云绕柁牙|江涵星影鹭眠沙|行人怅望苏台柳|曾与吴王扫落花
落日潮头起暝烟|行人唤渡各争先|济川安得商岩老|骤雨狂风亦晏然
已过梅岭更南征|渺渺琼山四百程|日暖风和寒食路|行人休听鹧鸪声
里社过逢起醉眠|行人鱼稻不论钱|欲知劝课功多少|地覆黄云远接天
旌幢戈戟满郊原|饮马长河水欲浑|风飏酒帘杨柳外|行人遥指是苏村
满天风雪一行人|赋别谁能有老亲|怪得临岐重惆怅|杏花开在隔年春
双杨初种几经春|始见长条已拂尘|万缕绿阴堪作帐|一枝不许赠行人
莫爱悬崖万丈高|只工险峭作风涛|看来一一生窠眼|解与行人著过篙
渺渺长淮去不休|行人独上寿阳楼|一阕长歌不须唱|山川都是旧时愁
山寒江冷丹枫落|争渡行人簇晚沙|菰叶苹花飞白鸟|一张红锦夕阳斜
一入侯门海样深|漫留名字恼行人|夜来彷佛高唐梦|犹恐行云意未真
西园花蘤过中春|微雨初晴不受尘|莫怪芳丛开发早|欲将红艳送行人
百里阴云覆雪泥|行人只在雪云西|明朝惊破还乡梦|定是陈仓碧野鸡
贾谊宅中今始见|葛洪山下昔曾窥|寒泉百尺空看影|正是行人渴死时
春愁满眼𣨼昏昏|不是行人亦断魂|彷佛幽居风雨旦|梨花落尽未开门
赤日中涂绿树阴|肯将碧伞借行人|片云忽在树头上|失却勋劳庇得身
过眼崎岖等劫灰|到头荣悴本谁裁|须知此老心如铁|看尽行人几往回
万古湘江绕故城|水光夕照动檐楹|行人仰看春风软|吹落凭栏笑语声
白云红树路悠悠|三两行人古渡头|一向江南一江北|不知何地著离愁
溪邑儿因旱久劳|正愁无处问如何|童奴忽报行人说|中浣泉南得雨多
嫩水春来别样光|草芽绿甚却成黄|东风似与行人便|吹尽寒云放夕阳
翠色苍茫杳蔼间|船人指点是庐山|浮云作意深藏护|未许行人取次看
北来征雁下寒塘|水食沙眠足稻粱|不寄行人一封信|却因何事到衡阳
世间多福是行人|到处风光属此身|戏效尧夫吟数首|芒鞋楮盖不知贫
汉苑秦宫半夕阳|年年春色管兴亡|霸桥折尽青青柳|不为行人也断肠
栖鹊无阴庇湿衣|行人仄伞避斜丝|船兵归后轿兵去|独立淮河暮雨时
主簿骑驴云外去|山僧吹笛梦中来|行人不用重回首|自有东风播凤台
画船忆得渡江滨|柳色风光烂熳春|今日霜条看渐短|也知不是为行人
春草萋萋春水流|行人此日过邗沟|想得都城车驾发|五云缭绕护宸旒
十日西行过永济|时时细雨湿衫衣|多情会得山神意|犹恐行人欠翠微
亚父孤坟蔓草荒|行人何用叹兴亡|汉家多少功臣骨|若个能归葬故乡
零落宫墙官树秋|行人东去路悠悠|祇应楼下邯郸路|亦有离人对此愁
朝来庭树鹊声频|千里书回墨尚新|约我归期三月半|石榴花发待行人
残月疏星曙渐分|华鲸乡处隔松云|旅途惊断行人梦|野店鸡声次第闻
故谢城边溪水流|郢中风物更堪愁|行人欲问阳春曲|此地犹传白雪楼
偶携尊酒上孱颜|忽忆行人瘴雾间|便好来分苍石坐|已教不锁翠云关
山城与客醉陶然|日日相陪费万钱|马上行人几时去|一杯我欲助离筵
单衣迎犯晓风清|斗柄回南月尚明|柳密行人看不见|轮蹄相属但闻声
不独高明不可谩|仍知不似泰山安|五丁破道秦通蜀|却被行人脚下看
虽然墟墓一拳土|泰华衡常未必侔|感动行人忠孝泪|沧江不断水东流
两泉水出更温泉|这里原无一二三|欲识当年参字意|行人浴罢试求参
匆匆车马出清晨|日淡风微已仲春|松竹阴中山未尽|梅花林外有行人
二相南行至道初|记名留咏在精庐|甘泉不洗天崖恨|留与行人鉴覆车
舟子舁床入市廛|病躯仰面看青天|不知城郭还何似|听得行人叹昔年
呼酒得鱼鱼满罛|削来甘藕脆如无|行人若过南兴郡|白浪休摇长荡湖
柳色花光映晓云|半窗红日已东升|行人隔水自相语|无数莺啼闻不曾
一派泉分九窍流|地中窍窍尽通幽|行人到此肠堪断|不用松风满月楼
东风南浦雨潇潇|欲去行人不自聊|谁道垂杨攀折苦|过春犹有最长条
高鸟翩翩去未穷|行人扰扰复西东|何须华表千年鹤|城郭重来便不同
不愁江梅破雪早|祇恨杨柳隔年青|烧灯稚子喧长夜|骑马行人问短亭
聚散空中不可期|虚含五色岂多姿|归来便合沈踪迹|却是行人见出时
嫩寒篱落似江村|雪里精神月下魂|桥北桥南路分处|行人立马待黄昏
行人无奈歇征骖|尽与朝绅接笑谈|他日重逢知未老|内庭供奉亦何惭
螺发烟鬟矗万峰|行人指点梵王宫|鸟飞杳霭苍茫外|人在霏溦空翠中
北往南来几许舟|风沙官柳日悠悠|不知一线漕渠水|多少行人白了头
十五年前杨柳条|轻阴绿遍单家桥|而今髡尽如僧老|却怪行人鬓早彫
三月连阴四月过|桑田无利有催科|行人莫讶深山虎|一入城中虎更多
绕城密密插垂杨|近水仍添四五行|莫遣行人来系马|更教遮护起藩墙
世闲无物可劳神|风外浮云陌上尘|还笑凤凰城下柳|长条不解挽行人
往来舟向沸汤飞|四面峰峦翠作围|风搅雪花潭底出|行人八月已寒衣
村村绿树起青烟|隔岸行人叫渡船|昨夜不知何处雨|水推枯叶出溪边
病上篮舆相送来|衰容秋思两悠哉|凉风袅袅吹槐子|却请行人劝一杯
达摩西归不记年|雪山消息更茫然|行人不会真如事|唯爱长芦含暮烟
回山寂寞翠华遥|上有仙宫接绛霄|渺渺西池在何许|行人犹自说前朝
陌上纷纷来往多|楼中隐隐动笙歌|行人回首陌头望|天上人间若柰何
吴江酒熟照行人|春江小雨波粼粼|一樽未尽忽晴日|江头柳花撩乱春
风急柳丝飞漠漠|雨馀花片落阴阴|行人正用此时去|忍听逢逢船鼓音
剑阁门西第一峰|道陵成道有高踪|行人若上升仙处|须拨白云三四重
湖草青青叶未齐|水天相接望低迷|行人歌罢沧浪曲|几点渔舟落照西
才记官来早去官|行人惊说路艰难|行藏用舍何关我|时把尼渊出处看
金陵津渡小山楼|一宿行人自可愁|潮落夜江斜月里|两三星火是瓜州
匹马征衫西入秦|行人何处最销魂|夜听青涧城边雨|晓望乌仑山上云
前日堆银冻未消|今朝满地踏琼瑶|一杯蘸甲寒威退|只要行人著酒浇
铜雀台荒烟草萋|蛾眉如梦鸟空啼|行人莫问当年事|漳水东流秋日西
飒飒秋风起白榆|山前吹彻小单于|行人便作边城听|忘却杭州是故都
惊尘拂面三千里|走马东西不识春|忽见长堤新柳色|一时聊慰倦行人
谁营僧舍近西城|今与行人作短亭|庭下秋风花簌簌|门前春水竹青青
城边河水碧如葱|城外扁舟晚渡风|日落月来天在水|行人浑入镜光中
卷沙成浪北风颠|衔尾千艘不敢前|匝岸水居皆有酒|行人得意买江天
有客担簦过草堂|一尊风雨话游梁|雁池寂寞芙蓉冷|逢著行人说孝王
小草幽香动碧池|暖风晴日长新荑|南窗昼倚绿阴静|听尽行人过马蹄
道上行人系客心|灯花忽喜照更深|寒衾睡稳归怀好|今日良朋定盍簪
独轮车重汗如浆|蒲秸芒鞋亦贩商|我自行人更怜汝|却应达者笑予狂
朝来霁色快行人|嫩绿妖红照眼明|去去谅无留滞叹|不妨寒食半阴晴
陌上行人甲在身|营中少妇泪痕新|边城柳色连天碧|何必家山始有春
出洞归来日已低|水村山市晚烟迷|行人问我来时路|笑指孤云鹫岭西
两崖陡起束狂澜|南去沙平势渺漫|长有扁舟依渡口|行人莫道往来难
春水人家绿绕门|晚风榆柳自村村|一声牛背乌盐角|铁作行人也断魂
离筵三唱渭城春|君去莺花入夏新|身似潞河堤畔柳|频将青眼送行人
涧边竹树绝幽香|燕坐云根写洞章|马上行人重回首|只知草软卧牛羊
浪打矶头波放颠|中流那复往来船|行人闲得无聊赖|卧看炉峰起暮烟
一片当街百尺深|行人环辙免苔侵|尘容俗状暂窥影|欲汲寒泉洗此心
松下茅亭五月凉|汀沙云树晚苍苍|行人无限秋风思|隔水青山似故乡
岸上行人莫叹劳|长年三老政呼号|也知滩恶船难上|仰踏桅竿卧著篙
一阵寒鸦噪晚空|半随返照入青枫|行人莫觉流霜早|眼认重来树树红
烟翠松林碧玉湾|捲帘波影动清寒|住山未必知山好|却是行人得细看
西来水陆备艰辛|祇为君恩不为身|为向巫山神女道|莫将云雾恼行人
山云将雨过江城|万里行人望玉京|欲访寒梅驰远赠|短墙刚见一枝横
行人立马强盘回|别字犹含未忍开|好去出门休落泪|不如前路早归来
道傍杨柳已栖鸦|几度春深未到家|城北城南干树雪|行人马上看梨花
城东北面望云楼|半下珠帘半上钩|骑马行人长远过|恐防天子在楼头
晓角寒声散柳堤|千林雪色亚枝低|行人不到邯郸道|一种烟霜也自迷
行人行路喜山行|高下山花杂鸟声|更转云岩凌绝涧|石泉清思玉琮琤
灵州城下千株柳|总被官军斫作薪|他日玉关归去路|将何攀折赠行人
波面摇风暑气微|秃巾来坐钓鱼矶|相看月堕行人尽|只有流萤上下飞
绀阁披云竹树参|天花传说见优昙|妙音一去诸天远|痴绝行人拜石龛
长堤堤边柳如丝|堤上行人多别离|千条万条都折尽|那个攀条不泪垂
行炉特赠远行人|处处温柔乡里身|寒夕赖君生煖热|炭星红喷雪楼春
肠断关山路转迷|房栊风气冷凄凄|几回愁倚高楼望|错认行人到日西
溪边随事有桑麻|尽日山程十数家|莫怪行人频怅望|杜鹃不是故乡花
雪随风力乱飞扬|道上行人冻欲僵|却笑老奴如便了|鼻随清涕尺馀长
初与田蔬一样平|一千年后插天青|行人息荫凉风下|应说栽松道士名
日高谷底始微暄|岚翠依然透骨寒|说与行人忙底事|金鸡声里促银鞍
行人处处论亭邮|总为长亭怕永州|不道长亭更长去|也应行到日西休
濯锦江头水自清|行人多少望桥行|桥中不识桥边景|桥下莫知桥上情
玉水垂杨面面栽|豹房官邸接天开|行人莫爱缠头锦|万乘亲歌压酒杯
细草幽花二月天|煖风晴日弄春妍|村孤路僻行人少|忽听深林叫杜鹃
水绿山青一片愁|销沉玉槛与铜沟|生憎茂苑多杨柳|长使行人系紫骝
雨入秋空细复轻|松梢积得太多生|忽然落点拳来大|偏作行人滴伞声
惯向长安事朝谒|满衫尘土厚于泥|行人若爱青山好|何不暂时留马蹄
十一月中长至夜|三千里外远行人|若为独宿杨梅馆|冷枕单床一病身
篙师倚棹傍寒芦|力倦操持不受呼|多少行人将有适|不知谁是仲尼徒
废宇倾垣不复新|开元辇道尽荆榛|惟馀一派温汤水|长与行人洗路尘
纤手清闲理瑟工|高楼半在碧云中|行人岂是知音者|小立花阴待曲终
汴水东流无限春|隋家宫阙已成尘|行人莫上长堤望|风起杨花愁杀人
烂熳谁家临路枝|留连蜂蝶过相疑|行人莫羡渠能主|落水沾尘会有时
日出南山春雾收|浑浑洛尾入淮流|莫向行人赠杨柳|折将离恨入孤舟
骢马长鸣饮碧流|花银镂带鹔鹴裘|行人大别山头望|云外双旌下鄂州
直恁行人心不平|那宜万里阻关情|只今陇上分流水|更泛从来呜咽声
苔老应无屐齿痕|旧游历历眼中存|秋深南国行人少|落叶萧萧满寺门
天花乱落类琼瑶|游赏行人觉路遥|林畔残枝犹被压|数声佩玉遍青霄
十五年来黍一炊|丛台重觅旧题诗|而今马上行人老|不似当初过赵时
独树幽花明屋角|顿惊门户有光辉|向来荒草几埋径|今日行人欲叩扉
道傍连卷双木绵|下有流水鸣溅溅|行人策马日西去|鹧鸪啼入草间烟
江头风浪似重关|几许行人限往还|不是多情过相与|肯将一叶犯银山
水次鳞居接苇萧|鱼喧米哄晚来潮|河粱日暮行人少|犹望君归过板桥
亭边杨柳水边花|落日行人正忆家|不及江南湖上寺|木兰舟里载琵琶
蒋山山头秋月明|龙江江上暮潮生|行人又是金陵客|卧听西风鼓角声
漠漠江烟晓未开|行人唤渡过江来|一篙不见水清浅|撑散眠鸥石畔苔
断角斜阳触处愁|长亭搔首晚悠悠|世间最是蝉堪恨|送尽行人更送秋
双阙岧峣即是碑|天荒初破此娥眉|行人来往手加额|解说当年旌表时
江清端可乐朝饥|崄处行人尽得知|平陆波涛良叵测|崄中却自是平夷
千里家山入梦频|又封书尺寄行人|未惭定省多疏阔|守道安贫即是亲
一树棠梨溪水头|飞花片片逐溪流|行人过尽斜阳暮|何处飞来双锦鸠
出得城来事事幽|并知春色上枝头|一年好处君须记|江上行人空自愁
悠悠江水去何长|昔日行人逗远方|猿鹤几回惊妾梦|望穷千里九回肠
天寒京洛雪依然|三拜当时有底传|皇道无私太平日|行人犹说普通年
万碛千山奏角过|北风吹雪满榆河|萧条古戍行人少|衰草寒沙放橐驼
桥外行人听暮钟|寺前杨柳落秋风|白公堤上黄花酒|片片青旗山影中
篱角枫林露鹊巢|春深翠叶未全交|山家老屋浑相似|千里行人识把茅
西陵江口折寒梅|争劝行人把一杯|须信春风无远近|维舟处处有花开
已将心事付行云|莫问君家瑶草春|明日穆陵关外路|亲知应念远行人
贤女标名几度秋|行人抚事至今愁|湘云楚雨知何处|月冷风悲江自流
登舆犹在梦醒关|策骑驱驰山又山|聒耳蛙声鸣唧唧|行人那得似伊闲
稚子呼牛女拾薪|莱妻自鲙小溪鳞|安知曝背庭中老|不是渊明辈行人
熳烂花时锦绣张|无端下马系垂杨|山亭水阁笙歌地|合与行人作醉乡
不尽乡愁意万分|匆匆无计挽行人|经时欲慰家人意|先把平安写较真
江流不动月西沈|南北行人万里心|况是相逢雁天夕|星河寥落水云深
幕府分营细柳军|旌旗城上压行云|前茅十里行人避|千骑东方让使君
声逐娇云学凤鸣|王孙几醉拍栏听|春深莫唱关情曲|多少行人过柳亭
江上行人空自愁|壮年双鬓已惊秋|不知风里千重浪|何事无情也白头
娟娟秋月照空床|行人东征未还乡|思如辘轳不断绝|千转万转萦愁肠
路僻山荒碧草迷|行人惆怅马频嘶|当时楼观寻无处|落日疏林鸦乱啼
泽国春寒花事迟|行人临发又愆期|今朝放棹梁溪去|处处东风飐酒旗
天书远召沧浪客|几度临岐病未能|江海茫茫春欲遍|行人一骑发金陵
灵夏城边沙草春|贺兰山下少行人|神鎗火炮兼天起|河套年年靖虏尘
白浪浮空散作花|荡舟食力度年华|行人不用愁风雨|过得江来似到家
天地何年铸此山|奇峰七八耸云间|形如笔架峥嵘起|多少行人著眼看
村杏野桃繁似雪|行人不醉为谁开|赖逢山县卢明府|引我花前劝一杯
自移西岳门长锁|一个行人一遍开|上庙参天今见在|夜头风起觉神来
都驿荒凉尚邃深|息肩藉庇有馀阴|故宫今已生禾黍|翻作行人倍痛心
枝上馀花脱尽红|行人驱马绿阴中|青春裁剪应辛苦|不奈东南一夜风
风雨祇园夜寂寥|对僧燃烛画山椒|眼明认得天台路|有个行人到石桥
绿萝垂地白日暗|落叶满径行人稀|青童走入报迎客|惊罢先生一局棋
春风吹雨昼成昏|萧寺萧条早闭门|坐久行人更萧瑟|定倾老酒向何村
珠湖烟雨散晴晖|帆落风轻短棹迟|春草断垣斜日里|行人犹说露筋祠
垂垂腰下绣囊长|中有槟门花最香|一笑行人齐下骑|殷勤紫蟹与琼浆
朝看出市暮看归|数尽行人尚倚扉|要见先生无尽兴|少须高树挂残晖
滔滔急水来西北|落落饥鸢噪晚晴|井邑已荒民物尽|行人犹辩定陶城
雪尽深林出异芬|枯松槁槲乱纷纷|此中恐是兰花处|未许行人著意闻
山隐幽居草木深|鸟啼花落书沉沉|行人杖履多迷路|不是书声何处寻
马蹄经岁踏红尘|闰腊光阴已觉春|迟日暖风真可爱|年年长是伴行人
路入云端一线微|行人窃笑仆交讥|空囊非有连城璧|作么携从间道归
山渠面面拥蓖麻|锁尽东风一院花|江上行人迷指顾|老夫于此炼丹砂
何处湘山望里悲|九疑千载有遗思|寻常一带愁云锁|不遣行人到更疑
几树梅花间本樨|东湖流泽满轮蹄|细听多少行人语|谩把甘裳作品题
柳花吹断晚寒轻|草色拖裙罨岸青|解识行人今古恨|路边惟有短长亭
疋马西来腊月馀|扬鞭崎岭又通衢|丹枫夹道行人度|只少梅花似大庾
夕舂正是隔前溪|江路行人犹未归|我笑卧龙成底事|晨光尽欠踏熹微
落叶萧萧淮水长|故园归路更微茫|一声新雁三更雨|何处行人不断肠
江上晚山无数青|行人草草似流萍|水边灯火官船发|五十长亭第一亭
两国道涂都万里|来从此地等平分|行人竞说东西利|事不关心耳不闻
野翁依约事春农|试手闲门种两松|门外行人踏残雪|肩舆小驻见茅峰
送尽行人我独留|老夫无计解离忧|劝君今夜休辞醉|明日江山总是愁
光阴高柳欲飘绵|拂著蔷薇锦壁连|莫道行人总无识|定因罗爵爱门前
三年流落寓于陈|一命青衫淮水滨|城北桥边长送别|扁丹今自作行人
马息山前见海棠|群仙会处锦屏张|天寒日晚行人绝|自落自开还自香
画楯朱甍绿霭中|华颠翠岫倚轻风|行人肠断古乌处|犹在云山东复东
一派泉从千丈崖|轰霆跳雪泻将来|无论惊杀行人著|两岸诸峰震欲摧
残麟萧索半梅开|潮咽悲风万古哀|金碗玉鱼犹地下|行人谁谒侍郎来
玉环东转带虹腰|一水东行赴海遥|三百年来文物尽|行人犹自说塘桥
中年笔砚未曾荒|新稿相将满旧堂|湖上行人时指点|钱家村是郑公乡
沙鹤惊鸣野雨收|大河风物飒然秋|力微恩重谅难报|不是行人不解愁
花似细薇香似兰|已宜炎暑又宜寒|心知合伴灵和柳|不许行人仔细看
数声江浒三更雁|孤影霜天万里身|新冷犹如先避雪|南来应笑北行人
汴水溶溶带雨流|黄花艳艳亦迎秋|看花引水园林主|应笑行人易白头
澹霭徐分远近山|一溪新涨碧湾环|行人不道褰裳苦|却似清沂出浴还
指点山陵问宋朝|荒云漠漠菼萧萧|行人但说钱王事|强弩三千射海潮
愁坐黄昏掩客扉|风翻霜叶满庭飞|孤灯挑到寒更尽|犹有行人带雨归
晨鸡三叫末开关|留滞行人更解鞍|却上月明高处立|晓风吹面作清寒
清隐仙书小篆文|挂檐数片是秋云|平郊远见行人小|石路泉流两寺分
凉州城外少行人|百尺峰头望虏尘|健儿击鼓吹羌笛|共赛城东越骑神
废宇颓垣不复新|朝元辇道尽荆榛|惟馀一派温汤水|长与行人洗路尘
东风堤上送行人|渐出城来渐少尘|柳色已深花又落|客来下马独伤春
古堰迢迢枕郭门|城南城北万家村|行人共指丰年兆|雪里青青见麦痕
笔下江山取意成|一峰未尽一峰生|凭谁试向行人问|水郭烟村第几程
画出阳关古别离|萧疏柳质不胜悲|行人顾叹离人泣|柳下渔翁总不知
冯公岭上翠摩空|下视群山千万重|想得行人归意速|又穿云树过前峰
露下天高滩月明|行人西指武昌城|扁舟未到心先到|卧听浔阳谯鼓声
滚滚洪流泻运河|垂杨两岸绿阴多|行人无处逃秋暑|欲借清风消几何
两城对峙封疆壮|一水中流气脉长|夜永月明更漏萧|行人记得胜萍乡
傍水绿山石路萦|昔时荦确今时平|伊谁凿者文知县|千载行人有颂声
斜搭鞦韆窗半扃|行人屐送隔墙声|群花相倚啼妆面|苦不催晴怨懒莺
贳酒烹鲈敌暮寒|垂虹桥上倚阑干|行人笑指诗翁懒|不到城中访县官
一旦秦皇马角生|燕丹归北送荆卿|行人欲识无穷恨|听取东流易水声
绿芜平野暮天低|远色苍苍路不迷|昨日邻家归后信|行人只隔灞陵西
行人莫叹前朝树|已占河堤几百春|惆怅题诗柳中隐|柳衰犹在自无身
勘破谁知老赵州|玉鞭鞭起卧金牛|台山今古行人口|笑饮清风味转幽
翡翠帘栊白玉宫|碧云无影佛灯红|夜深下界行人绝|一片经声在半空
紫陌香尘荡绿漪|雨晴江上草离离|鸟啼花落□□□|□□行人肠断时
平生见说浈阳峡|今日亲从峡里游|滩声嘈嘈水流急|今古行人尽白头
万树青枫屋一间|桐花白遍路旁山|行人歇马眠春草|看尽徭姬大耳环
千古行人说莫愁|荒村依旧石城头|不知艇子今何在|汉水滔滔空自流
邯郸驿里逢冬至|抱膝灯前影伴身|想得家中夜深坐|还应说著远行人
初出乡关叹屡空|行人愁见暮云重|倦投山馆怜吾足|踏遍千峰与万峰
夜窗题诗风雨集|想得行人喜欲狂|领取官河三尺水|连宵通闸放归航
南归北去路茫茫|不是行人也断肠|可惜湘江春夜月|落花时节照离觞
行人三五度回溪|乱后人家井灶迷|苍耳黄蒿无路入|断垣细雨鹁鸠啼
面面风花隔岸香|家家蚬子傍河长|行人独倚船头立|错认松江是故乡
横身溪上略相酬|不住中间彻两头|行人掉臂上头过|谁信如今有赵州
佛日丛林我弟兄|见来应是问空生|谓如乌石岭头石|送尽行人自不行
生在幽崖独无主|溪萝涧鸟为俦侣|行人陌上不留情|愁香空谢深山雨
春至能青秋更丹|山深不共荻花寒|武林官道知多少|总与行人醉面看
碧叶参差引蔓长|秋风子熟满园香|味甘能解行人渴|欲试金刀放玉浆
短烛清尊话世情|几回失笑几回惊|黄梅积雨今宵霁|犹有行人恶月明
偶看红梅到小园|凭栏送眼过前村|山头茅屋隔孤树|篱外行人出半身
翠璧连环三百里|行人不奈爱山何|莫辞下马寻云径|前到淮西尘已多
山头孤石望来久|天外行人今独归|药囊自有留生术|不管淮南木叶飞
古邑荒凉但有松|浓阴夹道势腾空|行人破暑忙归去|未必茅檐有此风
行人候晓久裴徊|不待鸡鸣未得开|堪羡寒溪自无事|潺潺一夜宿关来
郁郁孤城百雉高|当年粉堞尽蓬蒿|清波忽见行人影|惭愧红尘染鬓毛
扑闬行人衮底流|闉阇缥缈到三休|霜魂月魄交光夜|十二冰帘不上钩
眼眩初疑绿锦张|风回犹带袜尘香|连堤费尽天孙巧|乞与行人卧夕阳
何处歌声怨别离|夕阳亭上送君时|南风似为行人惜|欲使扁舟逆上迟
积雨平原烟树重|翠厓千丈削芙蓉|招提更在秋云外|只许行人听晓钟
玉溪溪上雨声乾|日暮东风客衲寒|数树梅花吹作雪|行人犹自倚阑干
登台休更怆寒烟|岂有山河与赫连|闻道燕支黄叶早|行人归及未秋天
垂杨过我屋头青|门对茅峰远世情|赢得行人闲著眼|却疑此处即渊明
路傍寒食行人尽|独占春愁在路旁|马上垂鞭愁不语|风吹百草野田香
春草千里碧沈沈|苍梧云昏湘水深|此中自古行人怨|鹧鸪双啼斑竹林
大车槛槛出北口|马垂两耳牛昂首|行人莫说牛力强|牛角可垂垂已久
韩墅桥边陆抗家|灼龟灵应足生涯|行人握粟遥相顾|虔奉慈亲度岁华
东岸人家开饭奁|西岸人家垂酒帘|传道行人莫轻买|今年沽价十分添
净社归来倒石床|醒余肝胆卧松篁|行人只赏陶公醉|谁识悲凉述酒章
苍苍不改岁寒姿|绝似天山啮雪时|墓左株株皆祭酒|行人再拜不曾迟
撼雨号风太古音|道中岂作买臣吟|火云蒸雨无逃处|乞与行人数亩阴
生平所嗜玩清泉|照见尘容返自怜|陌上行人汗如雨|云林深处重留连
病来两脚几蹒跚|闯入严城为爱山|陌上行人无旧识|相逢不用较忙闲
白白红红相间开|三三五五踏青来|戏随胡蝶不知远|惊见行人笑却回
一泷烟雨一泷晴|泷口鸳鸯夹岸迎|风送猿声满城郭|行人忽起故园情
孤标亦自惜幽姿|折赠行人第几枝|万斛清愁江上雨|曾看结子欲黄时
风捲流澌作晚波|行人犹说汉滹沱|那知天上乘槎客|不用冰坚也渡河
昨日行人唱出关|西陵回望即家山|宁知秋老千山外|日日思还不得还
西风吹老木兰花|水阁氛氲带晚霞|溪上行人不相识|隔船对语问谁家
白鹭洲边建业城|几经攀折柳条生|行人莫漫轻离别|听唱阳关第四声
一条寒玉走秋泉|引出深萝洞口烟|十里暗流声不断|行人头上过潺湲
天外乱山围旷野|水边孤塔背层城|马头才指桑乾路|愁见行人问去程
千顷清淮匹练长|使君高谊重馀皇|布帆无恙南风正|日暮行人到吕梁
淡淡春烟夕照微|渡头已觉行人稀|玉樽未尽宾朋意|两桨何妨待月归
翠湿衣襟山满楼|竹间溪水绕床流|行人莫羡邮亭吏|生向此中今白头
湖上云烟百态新|湖边幽趣属闲身|春风杨子江头路|白首行人又问津
丧归荆楚痛遗民|修好行人继入秦|不待金仙来震旦|君王已解等冤亲
张家湾口望都城|犹是行人半日程|羸马似龙谙旧主|临河相顾一长鸣
草暗松关樵迹稀|溟濛山色障重帷|行人不答中原望|尽向芳岩带雨归
投檄真成出瘴乡|篮舆渐喜到僧坊|长风解事吹江雨|乞与行人五月凉
梅竹交阴晚更奇|等闲片石亦相宜|此时亭上潇潇雨|墙外行人却未知
不是先争特特开|只缘沙际欲春回|行人浪起空华想|一夜归心着梦催
不特山盘水亦回|溪山信美暇徘徊|行人自趁斜阳急|关得归鸦更苦催
船阁寒沙待晚潮|行人舟子各相招|银山一朵三千丈|隔海飞来对面销
绿暗红稀出凤城|暮云楼阁古今情|行人莫听宫前水|流尽年光是此声
好在徐王庙下邻|邻人出酒饮行人|自说王家多宠庇|差科不动是闲身
扬子江头风正寒|行人莫叹渡头难|江头杨柳岂常在|但向江头洗眼看
行人意似江流急|舟子心如白鸟闲|无限短长亭外路|不知何日到家山
客路风霜颇倦游|出门又是一番愁|行人立马无情甚|扶上征鞍不自由
黄河渡头归问津|离家几日茱萸新|漫道闺中飞破镜|犹看陌上别行人
舍南舍北草萋萋|原上行人路欲迷|已是春寒仍禁火|楝花风急子规啼
劳劳亭下路东西|翻遣行人到此迷|山鸟似经离别过|至今不敢尽情啼
上世有鞭能走石|今人无铎可驱山|一回凭膝一移足|老尽行人未老颜
故里行人战后疏|青崖萍寄白云居|那堪又是伤春日|把得长安落第书
惨淡淮山水墨秋|行人不饮奈离愁|药囊直入长安市|谁识柴车载伯休
萋萋碧草连天远|杳杳行人几日回|凄雨晚凉空坐久|泪妆残晕湿红腮
塔顶新晴独自登|画栏高倚十三层|不知眼界高多少|地上行人似冻蝇
东风吹暖柳如烟|寄语行人缓著鞭|燕舞巧防鸦鹘落|马嘶惊起骆驼眠
请公早早泛虚舟|多少行人在渡头|看取清风起苹末|片帆歘过五湖秋
何处桃源路|当湖也自深|东风吹画舫|春早一相寻
潇洒石池边|清标出自然|东风零乱后|蜕甲玉蜿蜒
长乐晓钟残|皇舆入问安|东风犹料峭|冒絮禦馀寒
东风捲晴雪|山意颇空寂|扫花归作饭|豫当调鼎实
千里长淮北|东风破雪寒|此行休问路|蓦直到长安
岁尽东风转|衡门日晏开|不知因底事|不见故人来
东风吹纸鸢|众目看不眩|出处亦儿嬉|善收存一线
我试问阳和|洞间谁是主|尽日立东风|百花无一语
闲溯东风去|溪头千树花|停舟偶然坐|日暮未还家
高风吹秋霜|庭前百草死|谁知草有根|昨夜东风起
粉壁椒花馥|瑶钗彩燕翩|东风呼唤得|随意作春妍
一种陇头树|东风都合吹|未应造物者|偏在向南枝
花发东风软|鸟啼春昼闲|抱琴出门去|随意看青山
斋居在山中|长日人来少|石坛花落多|时有东风扫
万户依南郭|倡家与酒家|东风吹不歇|愁杀竟陵花
冻雪黏寒竹|啾啾雀噤声|东风花影好|何似洛阳城
东风开绣帘|且向花梢立|主人忘旧交|雕梁不须入
莫愁愁不至|排闷闷还来|谁会登临意|东风莫见猜
巨材千稔资|特立僵挺挺|东风吹不回|雪崖冰壑冷
系马大道傍|独对高城坐|东风吹门开|门外乘轩过
春芳已摇落|一枝开庭阴|迟暮不自惜|东风讵知心
近陂牛湩白|远浦鸭头青|一棹悠然去|东风吹酒醒
幽芳泣露质|好鸟饮春声|尽向东风里|悲欢各有情
春深人始归|已见花如霰|日夕东风吹|飘飏云母扇
杨柳东风树|青青夹御河|近来攀折苦|应为别离多
乍雨喷声歇|闲云落影空|满怀今日意|都付与东风
芳草池塘暖|东风桃杏繁|春归人亦散|寂寞锁园门
西塞云山远|东风道路长|人心胜潮水|相送过浔阳
日应东风转|春随北斗回|不须邹子律|馀暖到寒荄
冉冉郊西路|繁烟弄柳条|东风殊解意|催送鸟声娇
住近白门下|浣纱淮水侧|背立向东风|低头怕人识
东风不解愁|长信春光老|宫娥已白头|尚折宜男草
敢作故园主|幸当花木春|东风曾识旧|为我岁华新
秾香拆麝脐|细蕊秀鹤顶|东风故飘荡|薰人醉不醒
金衣何璀璀|飞向垂杨树|久立却无声|东风吹不去
河桥数株柳|偏受东风多|柔条慎勿折|生意全天和
东风不知春|西风不知秋|相期翔风夜|一洗群芳羞
春事已云晚|花落空园中|旧巢双燕子|相与诉东风
东风日边起|草木一时春|自笑中华路|年年送远人
比妾解语花|忍笑问东风|即令花解语|难道得如侬
铁骑锁东风|残花野兴浓|玉梅犹在此|消息自天通
盛族推山长|修龄号栎翁|屏花春不老|日日是东风
萝薜长自衣|桃梅犹未色|唯有东风来|悠然酒中得
江北径行处|春深始见花|东风流水绿|短鬓照年华
薄腻力偏羸|看看怆别时|东风狂不惜|西子病难医
莫讶东风早|元从太极来|腊寒犹半月|花已满头开
成蹊虽无言|妩媚随东风|挺挺冰雪姿|所禀自不同
出门看冰雪|峨峨大地厚|一夜东风吹|宛然五杨柳
篱落紫烟明|东风动新绿|不用费机心|今年春雨足
独酌梅花下|怜花与鬓同|折花还插鬓|颠倒笑东风
正月梅花落|二月桃花红|荣枯元有数|不必怨东风
玉立湘江阔|东风不自持|巫山何处是|春雨扫蛾眉
园花今烂漫|一一手亲栽|惟有新离恨|东风吹不开
云锦涨春坞|霞绡炫夕阳|东风多乐意|不特为红芳
柳条如翠线|万缕织春愁|遮断东风路|无缘入画楼
冷落百花朝|无人上画桥|东风吹绿草|依旧似裙腰
出山复入山|路随溪水转|东风不惜花|一暮都开遍
前村深雪里|天意不教迟|玉色复何异|东风万古吹
花开醉不休|花谢莫深愁|纵使花长在|东风也白头
盈缺青冥外|东风万古吹|何人种丹桂|不长出轮枝
塞下春寒在|东风雪满须|河阳机上妇|知我苦辛无
东风吹片雨|遥溯大江流|可是鸱夷子|乾坤一叶舟
不藉东风力|传神是墨王|雪威悲剑戟|鏖战几千场
红芳开未繁|蜂蝶乱如织|莫羡上林春|同是东风色
六龙忽蹉跎|川广不可溯|东风吹春水|乾坤莽回互
寂寞何人问|韶颜镜里红|亦知年未老|无意向东风
著柳成新绿|吹桃作故红|衰颜与华发|不敢怨东风
芳意传梅信|东风到柳边|王春在除夜|明日是新年
三年梅岭色|并作此朝春|留得东风旧|吹来百卉新
东风昨夜到|送喜入城来|仗尔春阳力|千门万户开
闲汀多种柳|窈窕入溪浔|东风花落尽|满地是春阴
芍药斩新栽|当庭数朵开|东风与拘束|留待细君来
腊去寒犹在|春来花未开|东风忽然到|放尽一园梅
弟兄为师友|晚岁共三径|室迩伫远思|东风吹鬓影
昔年酾酒地|江汉一茅亭|同会人何在|东风柳又青
翠叶春初解|香苞晓尚含|东风生百草|何尔独宜男
东风吹暖气|花泛晓光鲜|破月斜天半|垂藤压树偏
东风吹琪树|幻出冰雪姿|虚亭落清影|夜半月明时
烟护杏腮寒|日衬桃腮暖|惟有镜中花|东风都不管
阴去为膏泽|晴来媚晓空|无心亦无滞|舒卷在东风
南陌伤心别|东风满把春|莫欺杨柳弱|劝酒胜于人
东风抽灵芽|厚土长黄玉|我欲勤服食|从此长辟谷
东风吹落花|纷纷辞故枝|莫怨东风恶|花有再开时
未忍委苍苔|含情向玉杯|东风如有意|吹上故枝来
春到鹤林寺|川鹃花最红|使君幽兴剧|独步问东风
侵晓开帘出|杨花点粥縻|东风吹不住|乞食坐弹丝
斜立倚东风|双眉对春怯|何处卜归期|花边数飞蝶
腊残梅破靥|春近柳含滋|指日驩娱地|东风浩荡时
东风吹月出|照见妾家楼|荡子从戎去|边霜尚满头
东风吹梅梢|飘摇泣香雪|下有野草根|崭然竞时节
花片墙阴晚|禽声屋角晴|东风犹峭在|煨芋坐深明
翠水冰融尽|雕栊日上迟|东风报花信|先拂万年枝
可怜岸边树|红蕊发青条|东风吹渡水|冲着木兰桡
悠悠复悠悠|泪寄东风流|所思怅何许|西北齐云楼
动植凑东风|天机各自浓|花粘蜂股重|絮恋柳腰慵
芬馥溢阶除|倚檐更不语|东风时度帘|线玉抽春雨
怪底东风恶|寒威透客衣|捲帘云接地|撩乱雪花飞
东风吹百草|葱倩满天涯|独有南山桂|依然未着花
孤根在寒谷|无分逐东风|流辈刚言好|中心只固穷
寒食无佳赏|芳菲半已空|夜来逢胜友|末至负东风
岭上桂花发|人来花已残|东风如有意|送我上君滩
野云窥玉洞|曲水护桃溪|四百峰头见|东风一杖藜
浅水通渔艇|低花损帽檐|东风日夜起|幽兴此中添
寂寞掩林扉|东风昼方永|睡起落红多|斜阳半楼影
东风满天地|贫家独无春|负薪花下过|燕语似讥人
别君惟怨春|不怨江边柳|欲赠倦攀条|东风吹入手
蜥蜴饲丹砂|鸳鸯置金锁|东风独何情|杨花起还堕
独坐高楼上|看花泪暗流|东风无限好|日暮使人愁
浮图连石磴|略彴枕溪湾|驴背东风里|遥瞻管店山
洗蘩洗不去清肌|雪瓣冰心照玉池|可怪东风偏护暖|一番寒尽始相思
缓颊难支大厦倾|单车久税阻归程|慈颜万里音书绝|忍看东风动紫荆
忽忽离家十五年|每怀桑梓独潸然|东风寒食南源路|洒饭空令忆墓田
杨柳青青夹岸垂|含烟带雨总相宜|苏公十里湖边树|谁遣东风一夜移
难觅围香醉玉仙|短灯油冻梗孤眠|清河坊里灯宵月|负却东风已两年
昨夜三更斗柄旋|东风催放百花鲜|飞来峰下溶新绿|流得春光到外边
锦官翻样出新机|浅绿深红各自宜|不是东风送香气|幽花落尽有谁知
略约东风客袖寒|卖花声里立阑干|有钱不肯沽春酒|旋买唐诗对雨看
一枝才破便精神|直是猩猩血染成|休逐东风贪结子|玉环早已妒倾城
幛地翠烟犹惜晓|乳花小雨却翻晴|去年春恨依前到|先得东风捲入城
乱后交游隔世心|衰年为客怕登临|东风不作年时梦|坐看楼头众绿深
宝马东风拥犊车|碧鸡坊里擅豪华|南来强作寻春梦|何处如今更有花
争得东风病骨肥|带围初减不胜衣|身轻不及衔泥燕|时向昭阳殿里飞
春来未识东风面|忽在吾家小圃中|斜凭阑干成独笑|东西相映两株红
孤芳未分落人间|故向东风小作难|眼底莫容蜂蝶乱|好留明月趁春寒
东风一夜坼梅枝|舞蝶游蜂都不知|插了满头仍渍酒|任他人道拙于时
燕子来时春政好|御园剩拆海棠花|如今翠辇游观少|一片东风属道家
几点丹砂照绿阴|瑶池内使翠霞襟|东风何处曾相识|沉水香消午院深
张生薄幸误婵娟|狼籍东风几百年|争似窦家双白璧|心悬日月照遗编
绮窗绣户又东风|丹掖游陪岁岁同|但愿太平无限乐|何须三十六离宫
绮窗春思入钟山|日日江云草树间|不觉东风吹酒醒|宝香犹煖玉笙寒
日御文华说五经|鸟言虽巧未曾听|长廊上苑东风里|寂寂无声对画屏
莫将彩笔寄朝云|红泪罗巾隔路尘|说与东风无限恨|倩风吹断去年春
南坊妒宠如宫妾|北里争妍若市娼|唯有西邻安义命|东风也自到茅堂
桃杏颜衰不解红|朝来飞雪舞回风|东风似与加湔拂|病叶枯枝一洗空
寒葩冷蕊索精神|一夜东风淑气匀|惆怅灵均幽谷伴|相随蕃卉竞先春
六街凉雨洒秋烟|漫蹙东风散宝钿|疑是凤楼夸手笔|益州新寓擘鸾笺
六日新春一再来|直须登树赏花开|攀翻径上枝梢外|不负东风是此杯
玉树琼枝照柏台|碧纱高卷绝尘埃|平生未识东风面|可有秋香带月来
未省前身是道人|莫嗟求仕困无津|东风动地泥牛吼|檐卜花开别是春
山人住在潼关西|江湖角巾情自怡|屋后紫芝长一尺|无数东风不受吹
弱柳摇烟落絮轻|绿阴初长小池平|杜鹃处处催春急|不是东风太薄情
宏兄身在空花室|梦幻无边苦忆亲|要认东风真面目|直教重见北堂春
五峰收卷万层云|一水流通四海春|南极有星天地久|东风无际柳梅均
东风泼火雨新休|舁尽春泥扫雪沟|走马犊车当御路|汉阳宫主进鸡毬
宫漏迟迟不受催|出花光景渐徘徊|万方日日春台上|不道东风恰始来
云平水暖鱼吹浪|雨润泥香燕啄花|著面东风浓似酒|扁舟流过白鸥沙
夹岸垂杨三百里|秪应图画最相宜|自嫌流落西归疾|不见东风二月时
东风吹送世闲尘|斜日消凝洛下春|谁料马蹄成怪事|旁观自有豫知人
舍南舍北雪犹存|诚对东风问小园|一夜小园开似雪|暗香浮动月黄昏
手种花王五百窠|半来枯瘁半萌芽|东风未要都开了|每日教开三两花
邸报传来莫叹呀|长安从昔此纷拿|飞霜堕雪皆天意|到得东风自放花
细雨将春上晓枝|东风吹绿到涟漪|长沟绕槛多佳处|小径穿花无尽时
辛夷才著两三花|花下开尊定几家|折赠一枝君莫惜|东风宁肯护繁华
篱间残菊旧令尹|霜后古柏严诸侯|梅花若不报春信|谁表东风第一流
茗碗朝朝怕侍儿|采花莫采称心枝|床敷爱就东窗暖|分付东风敌面吹
不见逋仙几十年|六桥风月兴茫然|寻春记淂孤山下|曾棹东风载酒船
轻舟幸借东风便|帆挂危樯掣惊电|万群白马度天门|谁道澄江静如练
莫拗长条作马鞭|春来叶叶是愁烟|东风着意应怜惜|吹送飞花直上天
输却微香与雪同|疏斜终日笑东风|秖因世眼妨寒素|放出绯衣不厌重
吹暖东风自不忙|徐徐一例与芬芳|轮皴倚岸老杨树|也向梢头开嫩黄
唐家羯鼓寝园空|犹有棠梨一树红|幽鸟似关兴废事|白头无语立东风
东风不识桃花面|惆怅多愁足病身|青帝也应怜逐客|小窗故剩一枝春
曾对东风倒玉壶|花前痛饮醉相扶|湘山此日君思我|苦竹丛深听鹧鸪
不是东风有爱憎|为怜微细颇加情|胚红孕紫宁交晚|且放青青寸草生
宵烟未散笋舆行|花落东风尚有声|茅屋隔松蒸秫火|光和残月到天明
月转庭花玉一阑|宝钗不卸待郎看|丁香拟结相思梦|无柰东风作社寒
踏马归来过早春|空阶已见草如茵|东风吹绿青溪柳|马上轻寒不著人
津市停桡送别难|荧荧蜡炬照更阑|东风万叠吹江月|谁伴袁褒宿夜滩
桑叶葳蕤柘叶低|东风烟雨暗苕溪|一春光景如闲过|水漫危桥草上堤
冰霜枯冻度穷冬|昨夜阳和始用工|多少柳条知此意|一时开眼望东风
云母蛮笺作信来|佳人陌上看花回|妾行不似东风急|为报花须缓缓开
当年百啭建章宫|调入新诗丽曲中|老耳如今听不入|为谁犹自咽东风
大珠小珠千万斛|满地月明护寒玉|东风吹□□□□|凭阑听彻南枝曲
东风初到乱山头|无数残梅雨未收|何待伤春对晴景|暝云横尽古今愁
江日曈曈散晓鸦|湖田漠漠隐桑麻|中丞本是阳春脚|散得东风与万家
南枝先暖北枝寒|便领东风到世间|宝髻斜簪光照座|暗香终不似孤山
春日楼台暖气低|东风无主自东西|寻常帘幕有多少|何处画梁无燕泥
柳暗西津桥步斜|长川练练若萦蛇|晚来不为东风恶|与子留连待月华
从侄三山相见稀|又驰云驾几时归|杨花不领东风管|到处将春自在飞
半窣芳帘醉梦惊|数声拂曙绕花城|凭谁借得东风力|吹入箫韶杂凤笙
山边幽路水边村|曾被疏花断客魂|犹恨东风无意思|更吹烟雨暗黄昏
偏得春怜是柳条|腰支别作一般娇|微风不动渠犹舞|刚道东风转舞腰
翠柳红桃春满天|鸳鸯㶉鷘乱平川|东风阅遍闲花草|惟有人无再少年
宫树沉沉锁玉扉|东风犹是度罗帏|此身不及春来燕|又向披香殿里飞
酒畔逢春手莫停|耳边莺语大分明|闲花野草春全赖|遇著东风一样生
眼中姚魏过匆匆|只有淮阳打底红|杜宇一声花睡醒|却教老子怨东风
百叶红梅子未成|锦鸠枝上忽双鸣|春寒不用频呼雨|窗外东风雪始晴
斫藕敲瓜酒面凉|片云如墨不成章|东风忽遣雨西去|相对两乌行夕阳
花开花落何须问|劝尔东风酒一杯|世事正如沧海水|早潮才去晚潮来
马上垂鞭问竹扉|东风吹我薜萝衣|郢中谁道阳春曲|此地杨花似雪飞
万点馀香收不得|倚楼莫怨笛声吹|此情已在和羹鼎|自与东风暗有期
两日东风着意颠|南湖风浪不行船|飞沙走石成何事|吹得杨花也上天
豫樟凝绿雪霜中|何事春来一转蓬|自是新条更旧叶|不关摇落是东风
岸芷汀兰曲曲春|绿蓑青箬老江𣸣|倚船三弄东风恶|吹断巫山片片云
律回岁晚冰霜少|春到人间草木知|便觉眼前生意满|东风吹水绿参差
那堪多难百忧攻|三十衰容一病翁|却把西都看花眼|断肠来此哭东风
东风又放玉堂春|丽色清香满意新|有酒相欢莫虚负|今年顿减去年人
泉南奇士我同宗|晓日分携凤阙东|持赠岁寒苍玉节|相随一路有东风
健青新走一梢长|外日东风引得狂|定自今番春色里|新枝别样占年光
几日东风冻未消|千门柳色望中遥|椒花柏叶宜春酒|应待明年共早朝
持酒无因洒墓松|禽声花色惨东风|去年此日身为客|及到乡山又客中
处处春林有鸟啼|恨无芳酒一樽携|何缘复得彭城梦|日日东风送我西
髡尽垂杨千万枝|又教冰雪拥皴皮|不知生意犹存否|惭愧东风特地吹
独坐匆匆不自适|出门偶见梅花开|自从开辟到今日|此是东风第几回
粉容冰艳玉玲珑|此外评花四海空|可惜国香天不管|吹开吹落任东风
万缕依依带嫩黄|斜穿红杏弄疏狂|昼长舞得东风困|半倚鞦韆半拂墙
溪北溪南踏月游|梅花村落似罗浮|东风夜卷残潮去|留得何郎半日舟
捲地东风晚更狂|樱桃吹子落泥墙|溪云自为催诗黑|忙杀条桑窈窕娘
楫迎桃叶家何处|桨送莫愁人已非|独立东风今古恨|春江无语又斜晖
何处吴姬压酒家|短衣匹马路盘斜|东风不识陈宫恨|一路吹开玉树花
十里东风渭水春|临风酹月吊英魂|直须立事书麟阁|何必题诗寄雁门
不知门外月波寒|但觉樽前酒量宽|向道东风莫吹去|暂教楚客作花看
笑我迂疏触祸机|嗟君底事入圜扉|落花吹湿东风雨|何处茅檐不可飞
洞水悲鸣无歇时|人稀景静雪消迟|东风信有芳菲意|昨日梅花开一枝
百尺东风舞纸鸢|无端声到别离边|人生自是无根蒂|却被功名一线牵
别院东风料峭寒|春衫已试脱应难|黄昏却傍灯归去|缓约花期几日看
东风未晓放船行|卧唱阳关发渭城|老去与人浑惜别|不知何处可忘情
当年踏月走东风|坐看春闱锁醉翁|白发门生几人在|却将新句调儿童
泉脉晴融太液池|内人初晓玉参差|东风认得农祥正|吹作丰年御制诗
胜日寻芳泗水滨|无边光景一时新|等闲识得东风面|万紫千红总是春
四海无波六合清|诸公乘暇乐升平|杏花村外东风里|醉拂吟鞭并辔行
东风花信十分开|细意留连待我来|开过十分风不动|更无一片点苍苔
柳腰梅额指如葱|绣罢春衫倦唾绒|尽道海棠花似妾|试将优劣问东风
巫山生女不必丑|湘树开花也自红|为问黄尘奉骄子|何如青岁嫁东风
眼看平白失前坡|三日青松奈老何|昨夜东风消不尽|古墙阴处晓犹多
初谒琼浆记昔年|迎门一笑想嫣然|夜来雪暗前村路|恨满东风意不传
避妒含羞作态迟|等闲虚度上春时|东风已到垂杨树|倚赖清香欲告谁
春事已随花事残|东风急处省凭栏|枝头青子生来苦|守得黄时也自酸
我与东风作主宾|忍教负却太平春|一觞一咏酬佳景|也未输他世上人
庾岭南来第一花|香凝玄露影横斜|吟边冷看寒梢月|疑是东风醉紫霞
到处已无花可吹|东风犹自舞残枝|山僧只解关门睡|春去春来总不知
石龟无语对东风|海鹤曾迷晓市中|三十六鳞朝夜月|玉钗人在水晶宫
一阵东风扫曀霾|天容海色豁然开|何须更网珊瑚树|祇读韩碑也合来
异香秾艳厌群葩|何事栽培近海涯|开向东风应有恨|凭谁移入五侯家
东风同护曲阑中|一样花枝别样红|纵是不容春绾住|莫教狼藉宋家东
百里寻山但宿春|欲留未得去还慵|东风莫使归帆饱|放我中流认九峰
斗室翛翛半掩扉|一春多病赏心违|东风不忍轻相别|吹送杨花满院飞
南浦春归已摘瓜|欲尝新味却咨嗟|故园滨海东风冷|想得如今未着花
手种黄梅已着花|此身依旧在天涯|三年客罢携家去|赢得东风两鬓华
扶病寻君君未归|添香应惹踏门衣|东风未破桃花萼|雪压馀英蝶乱飞
万物相形本各真|东风何意醉花神|相看道眼休轻乱|白白红红总是春
舍下水生春水开|竹间波弄碧洄洄|东风日日江门道|不尽官船打鼓来
一气暗随鸾辂动|万祥给会衮衣朝|康衢歌吹东风里|满听儿童善祝尧
脸晕轻红酒力微|真妃半醉夜深时|杜鹃叫落花梢月|独倚东风睡不知
识破宫妆色是空|香魂分付与东风|黑云泼眼催诗急|著我江头春暗中
灵种飞来鹤顶红|谁云九转有仙功|广庭曾侍东风宴|留得霞杯照晚丛
腊尽寒威尚未销|浅黄轻碧影迢迢|费他烟雨知何限|只替东风染柳条
铅膏细细点花梢|道是春深雪未销|一斛千囊苍玉粟|东风吹作米长腰
君上孤舟妾上楼|望中烟雨意中愁|江波若会离情苦|一夜东风水倒流
解装歇马访高僧|门掩东风日又曛|入定不知禅外事|任侬敲碎北山云
玄都道士不栽桃|却爱生红闹树梢|此去东风吹不散|仙家自有凤麟胶
九月东风露不寒|蟪蛄相庆语檐端|野人便拟开荒径|剩种忘忧与合欢
半晌开门举步迟|东风吹柳乱丝丝|年来难说宫中事|却道西施不画眉
瑞白春前已见三|向来膏雨物频沾|山城二月寒犹峭|生怕东风巧揭帘
不能随调转商宫|独抱瑶琴过鲁东|霜满乌庭无过雀|非君谁与借东风
绕廊吟罢杨花句|欲觅杨花树已空|日暮街头春雪散|杜鹃无力泣东风
九疑山中得道女|春寒石上饮流霞|不知遗却玉条脱|独倚东风暮竹斜
陆贾城边越水滨|翠条犹是汉时春|不知事去千馀载|无奈东风吹又新
过社馀寒迤逦消|东风送暖燕营巢|皇都春色宜登览|十二楼高出柳梢
东风红紫过千千|独着黄衣不敢先|万仞峰头今一萼|别无花木可秋天
晨装独入古河堤|杜宇无端向客啼|昨夜东风吹猛雨|绿阴遮合不成泥
新茶细细黄金色|葛水仙人赠所知|正是初春无可侣|东风杨柳未成丝
曾过君家饮小亭|醉看红雨湿春馨|别来生意应如昨|长对东风阅圣经
罗浮山下雪三尺|白玉堂前春几分|岁晏归来诗思好|东风吹散一溪云
月落窗馀白练光|满天清露结为霜|东风可是无情思|吹出新杨一树黄
练袂蒿簪不下堂|肯随时世画眉长|旁人莫解东风意|只道花梢合向阳
花飞蝶骇不愁人|争奈君恩别处新|翠辇不来宫殿闭|东风二十四回春
曾趁东风看几巡|冒霜开唤满城人|残脂剩粉怜犹在|欲向弥陀借小春
嘉州过尽又涪州|到处须判十日留|汲媪畬翁遮道拜|东风未定莫行舟
病中犹未见梅花|何日尧夫驾小车|为觅小盆分少树|东风如到野人家
东风吹冷入窗纱|云黯瑶空散玉华|咫尺灞桥无觅处|诗人何地问梅花
隔岁立春先十日|东风已觉到天涯|钗头彩胜簪来好|莫笑酡颜鬓已华
草没离宫旧路赊|锦帆曾说到天涯|孤城日暮东风急|落尽当年彩树花
数篙云碧卷晴空|无数岩花落醉红|满袖东风疏雨后|却欣春露一瓯同
东风三月花如锦|两两文禽戏暖沙|堪叹深闺年少妇|岂无颜色在天涯
妥贴轻舆我自便|更施小帐暖如毡|前山一阵东风雨|马上诸郎陛楯然
河上东风二月时|垂杨十里斗腰肢|如今纵使能娇舞|照影寒潭亦自疑
三月东风吹雨晴|龙湾江上看潮生|潮生潮落自朝暮|不尽乡人离别情
欲过淮流此待期|玻璃亭下谩题诗|归程却值东风暖|正见轻红半吐时
单丝系住老牛脚|心欲东西未自由|凭仗东风齐著力|早教船子下扬州
剩得清明一半春|蜂衙蝶使往来频|东风自动鞦韆索|不见海棠花下人
子晋吹笙未是仙|阿丕横槊少全篇|小吟青著梅梢句|一日东风四海传
淮水东来没踝无|只今南北断修涂|东风却与人心别|布暖吹生遍八区
轻轻细雪点枯池|袅袅东风拂树枝|春到草根人未觉|夜来先有蛰蛙知
玉殿香丝萦彩缕|金盆白雪间红花|子孙千亿无疆寿|尽逐东风入帝家
无奈春来雨未休|杏腮红瘦柳眉愁|东风不管人憔悴|尽日吹寒上小楼
野寺春归已惨凄|那堪一夜子规啼|东风不道人憔悴|吹入尘途衬马蹄
半夜东风搅邓林|三山银阙杳沉沉|洪波万里兼天涌|一点金乌出海心
一夜东风斗柄回|紫坛葱茜若春台|熙熙万宇风光暖|尽入君王饮福杯
城郭收灯兴未休|却回春信到台头|东风未借登临便|柳色遥看特地愁
拍手东风唤白猿|划开元盖洞天门|可能路指虚无去|两脚须留点地跟
君到钦州四月过|春深铜柱翠如磨|平生一掬英雄泪|寄向东风吊伏波
翠罗襟袖起飘飘|斜倚东风态度娇|兰麝锦囊原不结|擅心散粉异香消
夜听檐声似雨声|晚窗操笔喜诗成|东风消尽门前雪|又见墙阴荠菜生
庐阜高歌九日杯|尽将秋意放花开|谁教也向东风里|点破千红万紫堆
昌园梅树占山林|山浅村深烟日昏|薄暮东风几篱落|雪涛隐约万龙奔
画鹢悠悠辄退飞|一程百里两程归|天公若念羁怀恶|一夜东风便解围
一叶落时空下泪|三春归尽复何情|无人共得东风语|半日尊前计不成
平施翠壑与丹崖|风磴云门处处埋|直待东风花尽发|却寻布袜踏青鞋
啄块饥禽傍短篱|风鸢一笑起高枝|君看草树冰霜里|即是东风欲到时
蔼蔼东风合晓莺|阳回应见荚蓂生|九重宫殿曈曈日|梅柳芬芬拂御屏
已将归骑逐东风|家在岷峨第几峰|应是故山猿鹤啸|主人归得已龙钟
江梅未落杏先繁|萱草都齐柳半匀|却是浅寒花较耐|东风未要十分温
一年春信到人间|捲地东风苦作寒|燕子不来帘半捲|满庭香雪杏花残
东风驰道直如弦|琪树春阴护马鞯|从幸少年初赐锦|数声啼鸟落花前
春半闲窗午睡酣|梦馀瑶篆晚香残|起来磨墨花盈砚|勾得东风上笔端
含笑嫣然灿晓霞|龙头一种绝诸家|东风有意怜枯蘖|乞与佳名不乞花
津亭折赠柳条新|挂席东风度海滨|别后沧波遥引望|双鱼须寄鹤楼人
南坡玉雪万花团|旧约东风载酒看|冷落铜瓶一枝亚|今年天女亦酸寒
杜宇声乾花渐稀|樱桃叶底已累累|白头飞下先偷眼|立在东风第一枝
祥光霭霭绚晴霞|衙鼓冬冬散曙鸦|睡起不知春已去|东风落尽海棠花
过了元宵景自佳|东风轻拂酒旗斜|江城可是春先到|已有盈街卖杏花
竹下幽香祗自知|孤高终近岁寒姿|垂杨曼舞多娇态|倚赖东风得几时
草上东风柳上烟|溪头三日嫩晴天|竹鸡叫断春泥滑|闲与梅花说旧年
何事东风日又狂|后庭花要斗新妆|中兴功业在清净|王谢清谈未易忘
生民憔悴可痛哭|无处告诉只颠狂|更看消息还何似|亦复东风到五羊
门外东风自在狂|雨晴深院日偏长|鸣鸠唤妇声声切|赖是年来已沐肠
宫坛青陌赛牛回|玉琯东风逗晓来|不待岭梅传远信|剪刀先放彩花开
小窠梅树太尖新|先为东风觅得春|后日千株空玉雪|如今一朵许精神
何事幽禽也白头|多情想是为春愁|绯桃一树花开遍|啼断东风意未休
先帝昭陵土未乾|又闻永厚葬衣冠|小臣有泪皆成血|忍向东风看牡丹
舍北小桃才及肩|可怜枝弱苦花繁|黄昏雨急东风恶|惜尔不禁春夜寒
桥边窗户小家楼|新钓鱼肥酒旋𥬠|可是东风能唤客|青帘舞过柳梢头
街头女儿双髻鸦|随蜂趁蝶学夭邪|东风也作清明节|开遍来禽一树花
山禽原不解春愁|谁道东风雪满头|迟日满栏花欲睡|双双细语未曾休
版筑何求终见起|金縢不辩自能开|君恩滉漾无边际|解逐东风向我来
点绿妆红千万般|薰桃染柳更蒸兰|梨花也费东风力|九十日春无点闲
笑倚东风十二阑|沉香亭畔试春寒|笛声吹送清平调|长奉君王万岁欢
来时共赋匡山雪|去日愁看帝里春|君去我留俱落莫|东风吹柳为谁新
千古芳名出洛阳|身居花国合称王|玉栏干外东风软|日映红云一朵香
东风弱柳万丝垂|的皪残梅尚一枝|茧馆乍欣蚕浴后|禖坛犹记燕来时
星作双眸铁作衣|不同江燕共差池|飞扬若得东风便|须借上林春一枝
时阔江空无片云|草枯木脱最愁人|东风小作撩人意|已觉人间无奈春
十载长安似浪游|乘春时出紫宸楼|不知故国松楸绿|依旧东风锦水头
莫道花开便是春|莫言沙涨即成津|南风过了东风起|愁杀江头待渡人
细雨霏微春又深|买花声度绿杨阴|劳人不会东风意|分得红桃似赤心
东风细细筀芽绿|畏日曛曛天昼清|万绪不兴坐兀兀|林端𫛸𫛞两三声
酩酊放歌何处来|东风吹笠上溪台|台傍有个高飞鸟|飞向三山去不回
一点蕉红若展丹|东风先自暗凋残|满怀都是伤春思|綵笔无题绿叶乾
石崇富贵篯铿寿|潘岳容仪子建才|但愿东风齐著力|一时吹入我门来
慈母恩深不可追|严亲犹隔大江隈|独怜洒泣东风里|惟有孤肠日九回
蚤闻秋社已思归|更为新雏栉羽衣|故垒明年管无恙|东风帘幕待君飞
方欣解冻入花丛|蔌蔌俄惊万片红|草木岂能胜造化|吹开吹落任东风
小桥官树绿无央|袖手东风日正长|料理只今谁到我|祇宜煎茗坐僧房
破碎江山不足论|何时重到渭南村|一声长啸东风里|多少未归人断魂
别酒厌厌一据鞍|远林微径雪迷漫|伤心不似来时路|柳摆东风絮作团
一树寒梅花的的|两三冻雀羽离离|上林𫛛鹊春如海|谁为东风借一枝
逸气腾空不可羁|几回联步上天墀|东风二月棠阴合|夹道争迎五马归
十二青楼夹路斜|窗前杨柳上仙家|自从跨鹤归何处|零落东风第一花
天涯仙客病浑家|开过东风几样花|容易江山得重九|问君何地落乌纱
终有徵书访绮园|心期独向老天言|物情已逐东风转|未必全归野烧痕
东风道上杨柳枝|几多攀折送别离|长枝折尽短枝长|明年仍旧含烟垂
双柱苍寒倚碧天|六鳌驾海涌层巅|东风吹瀑成飞雨|知是潜蛟起昼眠
林间百舌谩多言|此鸟娇音不浪传|唤起一声窗外白|东风庭院落花天
德裕南迁瘴海涯|路逢山女献山花|平泉公子伤春处|唯有东风吹草芽
莫怪寻春意欲颠|水边林下辄留连|等闲别却东风去|欲识东风又隔年
东风弄巧补残山|一夜吹添玉数竿|半脱锦衣犹半著|箨龙未信没春寒
绣帘无力护东风|烛影何曾正当红|兽炭貂裘犹道冷|梅花不易玉霜中
画眉无墨把灯烧|岂识宫妆与翠翘|堪笑东风也相谑|暗牵裙带缠人腰
报答春光酒一卮|贫中无酒著春欺|作诗细与东风道|未必东风肯要诗
为爱墙隅芳草色|故遮霜霰待新春|火烧雨洗寻无处|祇有东风吹旧尘
料峭东风破客衣|春寒不比腊前时|绝怜墙角樱桃树|全似梅花雪后枝
莫向东风折柳枝|柳枝才折便兴思|红尘鞍马红亭路|却似当年送别时
宿草回青柳放芽|东风随物付繁华|旧时燕子今何处|已自衔泥过别家
秋来憔悴不关情|客鬓霜华枉见轻|一夜东风对吹却|请看何处绿还生
载酒看花屡约移|种花徒早恨花迟|东风未必靳颜色|为报明朝着意吹
太液池边雪始乾|晓妆初试佩珊珊|帘钩欲下东风细|犹梦珠宫扇影寒
白玉堂前一树梅|先于城外百花开|物情似与闲相称|又惹东风意绪来
远来相访故人家|花落东风日易斜|布袜青鞋行巳惯|不妨途路有三叉
屈铁为根玉作肌|移栽不记几何时|东风昨夜回天地|开遍墙头一两枝
小盘和雨送酴醾|瘦怯东风玉蕊稀|岂是书窗少培植|大都香足不须肥
叶上瀼瀼天酒浓|栏前花醉骂东风|风如吹得郎心转|谢尔封姨蜀锦红
高坐天人白玉床|袈裟都是素毫光|东风也自知消息|故故吹香入道场
翠带参差乱叶长|托根南国异群芳|月寒露冷东风里|一点贞心只自香
云归长宿北山头|误逐东风过小楼|带得旧时蕉叶雨|数声敲碎客中愁
金精山下漏春光|雪里春回一线阳|谢得梅花清到骨|东风长寿万年香
一晴一雨柳添碧|半落半开梅著酸|不被东风相鼓弄|春山只有老苍官
布帆江上挂晴霞|谁遣东风换物华|回忆故园今夜月|曲栏开到几枝花
金衣花里亸春寒|桃杏墙头正耐看|苦被东风爱装景|借些红雪打阑干
东风昨夜入帘帷|便觉深宫漏影迟|一曲凉州花尽放|不须先作报春诗
几树流莺唤晓晴|淡黄轻绿曳春明|呼鸾道上东风急|吹入长条渐作声
茗碗清分六一泉|暗香曾赋月娟娟|别来短鬓如梅白|闲却东风十五年
东风吹老桂花天|坐久寒生月下毡|见许夜深移艇过|笛声何处二更前
纤影微茫散远空|多情一陪是东风|落花扰乱浑无赖|又掠斜曛水槛中
一枝香雪倚东阑|开过清明半已残|若到东风无几日|凋零也作盛时看
文叔一人知此翁|洛阳城里又东风|让他绿发好年少|二十四岁作三公
杮叶书馀日未斜|东风犹自恋窗纱|闲来隐几添慵困|满眼清香柚子花
五国城边掩泪时|汴梁宫阙了无遗|争如鸲鹆知春意|犹占东风第一枝
春恨千重不可删|愿君再世变朱颜|妾为君婿狂游去|亦逐东风未肯还
投老归欤一草亭|荜门蕙帐对兰屏|自从滥吹红莲幕|孤负东风柳眼青
稻粱平地寇难防|到处搬为塞上粮|路险林深多脱谷|东风绿偃满山秧
饭山吟得两肩癯|破帽东风白发微|好是春衣都典却|醉来骑得蹇驴归
离离玉立已无多|颜色相于冷不阿|一种东风自根极|铜鞮最后谪仙歌
东风轻飏万条丝|不折长枝折短枝|玉笛声中无限意|几回曾向月中吹
红药花开春欲归|绿杨阴暗燕争飞|晚来一阵东风雨|又送馀寒上客衣
一夜江门春水生|东风吹浪海云轻|从来不识王侯面|两两渔舟尽日横
芹泥衔罢东风软|舞趁绿阴娇似懒|飞来新垒立多时|说尽闲愁春不管
竹绕茅檐水绕阶|东风渐欲放春回|丁宁红紫休争发|待取山南刺史来
东风吹柳日沈沈|阶下宜男绿正深|百尺游丝春院静|卧看鸲鹆步花阴
满枝晴雪照青霞|旧识桃源晕碧花|俯仰京尘隔年梦|东风犹认故人家
陇山鹦鹉白霓衣|欲语谁听只自知|漫漫东风吹不起|海棠花上立多时
孤山山下水边村|铁石枝条碧藓痕|一夜东风吹碇蕊|□香和月倚黄昏
芳意迢迢客梦閒|乱红飞尽晓泥乾|薄罗尚怯馀寒在|一阵东风剪牡丹
向来同醉帝城春|马首东风落绛茵|玉架锦屏消息断|只今谁是冶游人
东风吹暖入荷衣|忽忆家山笋蕨肥|功业未成玄鬓改|他乡虽乐不如归
万树烟深雨正丝|春阳育物已多时|半黄乍变柔条柳|更倩东风向晓吹
信马东风鸟乱呼|长桥烟柳晚模糊|何当添个骑驴叟|妆点诗家入画图
与君相见且歌吟|莫恨流年挫壮心|幸得东风已迎路|好花时节到鸡林
碧云千仞紫阳山|都在东风化雨间|细与阳春同霡霂|岸花汀柳亦斑斑
醉倚东风不自持|清香谁许比荼蘼|南枝向我浑如昨|燕未归来蝶未知
九子金铃出九龙|流苏杂彩蹙芙蓉|东风不管花无力|吹满昭阳第一宫
昔有故庐鸥渚上|东风绕屋看梅花|北京二十馀年住|几度披图倍忆家
琴筑春流涨浅滩|圆吭幽鸟语林端|纤蒲水荇空凄寂|背立东风整钓竿
早春风力已轻柔|瓦雪消残玉半沟|飞蝶鸣鸠俱得意|东风应笑我闲愁
九枝初拆御袍红|艳质煌煌日正中|曾对集英瞻衮冕|孤臣洒泪立东风
东风帘幕紫兰香|绣带低垂白昼长|何处笙歌喧入夜|绕梁声独在昭阳
素颊黄心破晓寒|叶如谖草臭如兰|一樽坐对东风软|敢比江梅取次看
步逐东风踏软沙|背人惊鹭去斜斜|两株红杏疏篱外|知是湖村卖酒家
东风吹雨恼游人|满路新泥换细尘|花睡柳眠春自懒|谁知我更懒于春
杨柳烟中一塔孤|东风漫漫水平湖|扁舟谁倚高楼望|画入吴淞春晚图
垂杨古路策东风|忽忆霜蹄失旧踪|白发重来鞯𩍐在|尔应行雨去为龙
载酒欲寻江上月|出门无路水交流|黄昏闷倚东风立|看去东风独地愁
天涯春尽强提携|百丈牵江过瀼西|谁识少陵忧国恨|东风处处杜鹃啼
秾李繁桃刮眼明|东风先入九重城|黄花翠蔓无人顾|浪得迎春世上名
政成五月愧前贤|又向东风解画船|却羡乐天诗里道|皇恩曾许住三年
搔首无人默对时|却嫌春树太离披|锦云欲覆先惭薄|只恐东风吹较迟
时雨初肥芍药苗|脆甘味压酒肠消|扬州帘卷东风里|曾惜名花第一娇
春水何消闸令为|柳边幸有酒家旗|呼童甫买他乡醉|又被东风当面吹
三月东风池上头|鱼龙漫没戏仙舟|我来税驾亦未晚|后乘傥追公子游
三湘漂寓若流萍|万里湘乡隔洞庭|羁客春来心欲碎|东风莫遣柳条青
一声唤起便成春|向日庭台总可人|本与东风旧相识|一回相见一回新
人前故自出红衣|学画长眉对镜非|一阵东风蝴蝶闹|秦楼左侧卖花归
东风帘捲小红楼|三月梨花叫锦鸠|曾得玉人将凤管|隔花低按小梁州
春来江岸雨霏霏|春去园林绿未稀|春去春来成底事|东风原自不曾知
绣罢南窗睡思催|花生银海玉山颓|东风斜倚娇无力|梦入湘江隔楚台
晓入邯郸十里春|东风吹下玉楼尘|青娥莫怪频含笑|记得当年失步人
东风送暖动轻绡|新创秦楼待品箫|闻道侯家尚公主|玉书先遣凤凰招
雪消鸳瓦东风暖|已觉金虬刻漏长|禁里春寒犹未放|日华先拂赭袍光
剥尽皮毛见本真|此中无古亦无今|等闲窗外东风软|露出先天一片心
一夜东风柳穗柔|晓来红日在帘钩|少年两两鸣鞭过|唯见香尘扑马头
梦回隔竹漏声残|春起移灯看牡丹|无力东风暗吹烛|独披清露倚雕阑
酡颜半醉𣨼春娇|拂袖东风暖雾消|十二栏杆月如昼|纱笼银烛不须烧
桑树柔条叶已空|晚来独立语东风|织纴自是闺房事|喜得频催早献功
经旬寒雨正霖霪|才转东风便肯晴|我自西畴心念熟|不须学稼始归耕
宿雨初收踏好晴|匆匆行李促严程|东风吹我彭原袂|何限先师执友情
天边历草记年华|一日东风一荚花|春到平分争一荚|庭萱吹出碧云芽
东风到处竞繁华|不问穷檐与大家|垂柳丝中深院宇|隔𪪞时有出来花
翠羽参差映彩翎|百般调舌最堪听|海棠日煖酣春睡|莫向东风一唤醒
从来不见梅花谱|信手拈来自有神|不信试看千万树|东风吹著便成春
群玉峰头惯见春|此花常寓雪霜仁|东风又促孤山去|应向香边念故人
红杏花时辞汉苑|黄梅雨里上淮船|雨迎花送长如此|辜负东风十四年
莫怪年来鬓易霜|柢缘愁里度春光|杨花何事浑无赖|也逐东风过短墙
从微至老走风尘|喜见乡园第四春|独舞东风醉西子|政缘无语却宜人
三过扬州十五年|中间日月似流泉|平山花竹隋宫柳|又落东风一梦边
骑马寻春春尚迟|东风空自向人吹|燕王城里千株柳|寒食来看未有丝
千回𪾢睆复莺丁|不向东风自一鸣|何似侬家卑脚鸟|此生长技自呼名
环儿宴罢沈香下|困奇东风绿树阴|可是醉头扶不起|低垂芳脸谩沈吟
杏花枝上红千叶|偏得春饶恼杀人|早与折来供一醉|东风如此恐成尘
北阙东风昨夜回|今朝瑞气集蓬莱|日光未透香烟起|御道声声驼鼓来
□□船上管弦声|投杼抛书尽出城|镇日东风无雨点|始知天亦有闲情
引舟西上正隆冬|千里隋堤雪翳空|恰似常年三月尾|柳花凌乱逐东风
就泥沾处衬芳尘|忆昔争游曲水滨|疏影暗香如昨日|东风二十四回春
冷烛无烟绿蜡乾|芳心犹卷怯春寒|一缄书劄藏何事|会被东风暗拆看
深院无人春日长|游蜂来往燕飞忙|海棠娇甚成羞涩|凭仗东风催晓妆
日日江头骋望频|东风去岁旧相亲|庾郎欲作披香赋|未有花开未是春
孤根春半恰春回|刚逐夭桃艳杏开|蝶子蜂儿应有语|东风元不为渠来
彩燕双簪翡翠翘|巧裁银胜试春韶|东风已到阑干北|看见娇黄上柳条
溶溶煖绿漾芳堤|一握柔丝剪未齐|帘卷东风疏雨歇|落花香染定巢泥
门巷青苔隔路溪|小桃开满磬池西|枕书眠着无人唤|花里东风百舌啼
瘦沈皤潘莫自匆|花边有酒且从容|春三二月东风里|莺百千声翠柳中
宰松千尺四时青|松下丰碑马鬣平|满地松花人不扫|东风吹老杜鹃声
藓剥春痕土燥斑|下堂僧散午钟閒|寺门半掩东风急|尘捲空廊二十间
东风才了又西风|群木山中叶叶空|只有梅花吹不尽|依然新白抱新红
不关残醉未醒松|不为春愁懒散中|自是新晴生睡思|起来无力对东风
欲寻轩槛列清尊|江上烟云向晚昏|须倩东风吹散雨|明朝却待入华园
烟消露湿斗轻盈|梨花枝枝如有情|分付东风莫吹尽|道旁留照夜深行
筑室临溪界两分|修筠回绕翠如云|何当一舸东风便|载酒来寻抱节君
无奈东风妒素妆|纷纷如霰点苔狂|爱春三两多情鸟|衔上高枝唤侣忙
十载芳洲抚白苹|移舟弄水赏青春|当时自倚青春力|不信东风解误人
东风吹园杂花开|不忍虚掷委黄埃|且来相就饮一斗|渐老逢春能几回
榆钱零落麦开芒|魂断南轩蝶影双|多谢东风相管顾|解将花片入书窗
荼蘼开尽见山茶|血色娇春带雨斜|莫是今年逢闰月|东风吹到背时花
老矣能消几许衣|一株休论几钩丝|垂杨舞彻莺歌歇|且看东风舞柘枝
玉压帽檐花底春|惜无花下洗妆人|阿娇一掬东风泪|聊仗丹青为写真
海棠花发满东风|猩血妆成万朵红|银烛不来烧夜永|春情都付白头翁
府门烟雨漾晴沙|十里长州兴未涯|病客不知春早晚|东风开遍木绵花
一番花信一番新|半属东风半属尘|惟有此花开不厌|一年长占四时春
光阴卒卒一飞梭|怨入东风芳草多|旧枕未容春梦断|秦霜楚雨暗相和
杨柳万丝堆怨绪|丁香百结锁愁肠|小桃先得东皇宠|莫妒东风过海棠
自折梅花插鬓端|韭黄兰茁簇春盘|泼醅酒软浑无力|作恶东风特地寒
东风不与芳菲便|故作寒霙倍酿春|细草九衢今熨眼|游丝百尺即遮人
浓烟三径荫门墙|不为东风引蔓长|试向紫瑛盘外望|乍惊颜色染衣裳
白社不知天上乐|残芳可惜逐东风|谁家酴醾花正发|走马平明看醉翁
长门花发晓莺啼|二月春光满帝畿|不信东风偏着柳|浪教风絮点人衣
闻道山中贤长官|种花不肯放春还|故知车马红尘地|催促东风不得闲
脉脉无言亦有期|雪中狂杀羽林儿|可怜多少幽奇事|却是东风总不知
清明时节雨纷纷|泪洒东风忆细君|艳骨已成兰麝土|梦来何处更为云
花萼楼前柳色新|东风吹散马嵬尘|锦囊玉管俱零落|谁是终南梦里人
新历才将半纸开|小庭犹聚爆竿灰|偏憎杨柳难钤辖|又惹东风意绪来
不买杨州芍药栽|却怜丹杏近琴台|东风似有留春意|不放繁红一夜开
小院犹寒未暖时|海红花发昼迟迟|半深半浅东风里|好似徐熙带雪枝
习习东风二月馀|此花宜近玉庭除|美人云鬓不宜插|献与观音作手炉
雪消北岭安排暖|寒入东风阻节春|绝塞乱山围古驿|他时说著也愁人
隔树山鸠作伴随|新荷乱贴小盆池|杨花墙外浑无力|偏是东风著意吹
楼前景物逐时新|楼上笙歌日日春|华丽已随时节换|东风吹恨柳眉颦
画中亦爱雨中山|连雨山行却厌看|一夜东风吹作雪|问谁画我访袁安
条妒纤腰叶妒眉|怕风愁雨尽低垂|黄金穗短人争挽|更被东风折一枝
东风吹雨向毗陵|山色濛濛对曲肱|平日爱山今转解|只须常看不须登
焰焰烧空出化炉|一春花信最先孚|看花未暇评牛李|且醉东风听鹧鸪
造化勿忘还勿助|精神非色亦非空|残云初雪雍容甚|高下东风点乱红
东风捲地滚尘沙|扶起垂杨损尽花|留意野棠无意度|淡红疏蕾当年华
昔岁京华住接邻|论文来往日频频|十年不见成终古|洒泪东风为故人
东风浑作勒花寒|寂寞林塘不受看|玉版鹤翎俱未识|梨梢空有泪阑干
自是孤山玉雪标|东风吹暖上林梢|夜深误入罗浮梦|两颊馀酣晓未消
东风吹雨苦生寒|悭涩春光不放宽|万紫千红浑未见|闲愁先占许多般
早上新莺语尚蛮|花无气力倚雕栏|幸蒙残雪回头早|又遣东风薄幸寒
静趣无穷阅圣经|红尘那到子云亭|东风吹动廉纤雨|顿觉郊原草色青
扁舟独上武陵溪|花暗渔郎路欲迷|忽见画图惊一载|东风憔悴一枝低
不假东风次第吹|笔匀春色一枝枝|由来画看胜栽看|免见朝开暮落时
东风渐急夕阳斜|一树夭桃数日花|为惜红芳今夜里|不知和月落谁家
搀先岐路不容差|形定心忙寂不哗|仙客莫嫌春昼短|东风落尽海棠花
枯木无枝可作花|门前度尽七香车|四邻日日笙歌里|背立东风有几家
雪凝霜降不肯春|花神岂类妇人仁|肯留年后供清思|分付东风与主人
碧云天外寄相思|叠纸封愁鬓欲丝|一枕晓窗春梦好|东风烂漫小桃枝
粉香初试晓妆匀|花貌参差是玉真|茅屋诗人嗟老去|东风勿送一枝春
渴饮饥餐睡起迟|好山随意看多时|几回落日东风里|船过邮亭总不知
春满郊原乐意融|野花庭草竞纤秾|惟馀陵上青青柏|不向东风改旧容
向晚鸾笺擘砑红|相烦归燕简东风|酬春未得偷闲力|迟放海棠花几丛
三春采采为蚕供|衣被生灵独有功|野外谩多闲草木|可惭无计谢东风
欲别东风剩黯然|亦知春去有明年|世间争那人先老|更对残花一醉眠
东风何事欲沾巾|犹未全归七尺身|一片昊天头上立|此生长照此心真
舫子窗扉面面开|金壶桃杏间尊罍|东风忽送笙歌近|一片楼台泛水来
马上东风吹酒醒|空将春恨到江亭|飞香寂寞无寻处|烟映晚山深浅青
一川晴日破春容|柳絮桃红赴望中|莫喜芳辰又来到|少年能耐几东风
绣轭香鞯夜不归|少年争惜最红枝|东风一阵黄昏雨|又到繁华梦觉时
杖拄樵云步步高|东风吹绿旧庭皋|竹枝声在双鱼岭|谁采茶花不惮劳
松下苍苔扫复生|笼中娇鸟寂无声|东风几度传花信|偏遇春阴不遇晴
镜里朱颜已莫傅|空馀荒冢小坡前|东风开遍闲花草|疑是当年堕翠钿
才看艳蕾破春晴|又见飞花点点轻|纵是闲花自开落|东风毕竟亦无情
岩下楼台拥翠霞|千章嘉树荫窗纱|曲阑干外东风急|人隔珠帘看落花
折戟沈沙铁未销|自将磨洗认前朝|东风不与周郎便|铜雀春深锁二乔
未许归船转柁牙|爱山犹恋自山家|牡丹开尽春无几|狼籍东风杨柳花
报道中和节又来|东风新燕旧亭台|妾颜不似去年好|羞见百花红白开
东风袅袅扇游尘|生意菁菁未是贫|酿得黄齑三百瓮|故人细嚼见情真
山西铁面故将军|新种梅花十里春|此地数枝留不得|东风可是恶欺人
疏影曾看上薄纱|挥毫落纸使横斜|骊珠一颗谁探得|散作东风满树花
一声啼鸟春林晓|转觉草堂深更幽|底事东风太相狎|飞花吹满砚池头
一带浮光界远田|数村花柳簇春烟|谁家酒幔招人醉|摇荡东风出树颠
东风庭院夕阳天|恨绿愁红又一年|春自要归花自落|莫将芳事怨啼鹃
十五年来客帝乡|都门时有祖筵张|不知折尽河桥柳|曾立东风独断肠
枯藤处处领春华|遮莫东风颤帽纱|点破芜青黄世界|一枝香雪小梨花
一望蒙茸接远天|东风吹绿暖生烟|王孙去后无消息|落日空留醉客眠
玉琯吹灰夜色残|鸡鸣红日上仙盘|初惊百舌绵蛮语|已觉东风料峭寒
雄姿逸气真龙种|赤雾团身白玉蹄|自是西来第一匹|东风萧散不闻嘶
东风张主散群芳|报答风光诗思狂|自是舞雩寻乐惯|非因啼鸟唤人忙
梅花未发菜花香|坐到东风日渐长|买菜供餐无那少|寻梅沽酒只消狂
一种花须百种勤|看花须念养花人|闲门半掩东风面|九老同来正及辰
秋水残荷占一枝|飞鸣应似急难时|紫荆花树凋零久|吟倚东风有所思
林梢春动紫烟生|匹马东风十日程|若到济南行乐处|城西泉上最关情
宫娃拂晓已催班|拜谢春幡列御前|不待东风报花信|红酥彩缕斗芳妍
未从花下醉清曛|忽忆东风动茜裙|已按公诗知节候|来年相访在春分
扰扰奔蹄与疾轮|九街寻胜作狂人|东风漫送朝来雨|可奈长安自古尘
山亭水阁此何春|瘦马犹存踣铁身|珍重东风休料峭|今年花比去年贫
杏蕊娇红柳眼青|东风阵阵雪花明|春光已是三之一|厎是严寒砭骨清
雪染梅花倚道傍|亭亭野水弄幽芳|东风似赏孤高意|未许飘零一片香
朱衣高唱御楼东|清漏迟迟画景中|黄伞宝幢微影动|一时吹面受东风
城南野寺啼钩辀|分明唤我踏青游|又值提壶苦相劝|东风今日醉遨头
南涉江淮北到燕|东风尝送估人船|黄尘赤日相逢地|惊见吴家乐义编
满树新英待发时|东风先动向阳枝|同根若是生疑怪|为道开迟谢亦迟
腊后东风力正微|碧檐春雪尚霏霏|承恩赐浴温泉底|绵绣云屏暖作围
修竹㛹娟尘外幽|苍苔满地落花浮|青藜散步东风软|无个轩乘无个愁
经过离亭知几度|从前端的一千场|只疑折尽无情柳|不意东风吹又长
东风花事已离披|绣出天然一段奇|彷佛灯笼媚妃子|当时不遣潞公知
琼林浮翠淡朦膧|遥望珠光隐见中|一夜东风吹不散|晓看浑似碧纱笼
枕上春寒酒未醒|小舟还此泊芦汀|雨声欲趁夜船到|一夜东风吹塔铃
清晓龙闱侍寝回|纻松云鬓对妆台|绮窗昨夜东风暖|一树梨花对雨开
洒泪题春墨晕乾|东风无便寄郎难|青箱再展笺云看|蠹却相思字不完
一自胡尘入汉关|十年伊洛路漫漫|青墩溪畔龙钟客|独立东风看牡丹
野老庄南天气暖|一枝常是占先春|夜来雪里东风急|时有清香暗袭人
钱塘江上月如眉|杨柳新生二月时|貌得当年美人面|东风一曲丽春时
冻得梅花开不得|笑他和雪倚阑干|漫山漫岭知多少|尚对东风怯莫寒
春去春来岁岁同|花开花落任东风|只堪美酒酬佳景|莫把闲愁料化工
一握方诸七里香|玉英如雪映春阳|空山绝壑东风晚|底事湘累忘楚芳
春服何当咏舞雩|凤池今是鲁真儒|向令未解边城戍|能对东风一笑无
岭上白云朝未散|田中青麦旱将枯|自生自灭成何事|能逐东风作雨无
拨开宿火起炉烟|留得馀香伴夜禅|落尽碧桃春不管|东风却放柳飞绵
青青一夕已成丝|舞向东风不自持|白首正愁飞絮乱|莫教如雪一枝枝
马𫘝车驱起路尘|傍山阴翳作春温|东风欲放萌芽动|已有疲牛啮烧痕
东风啼断翠禽声|却引霓旌下赤城|自说有丹能换骨|玉颜不及向来清
姚根魏拨两京贵|蜀本黟枝南度春|今日东风为谁好|花香不到独醒人
春雨东风色未寒|杏花曾笑北人看|若除牝牡骊黄论|只恐南人认亦难
山下邮亭半掩门|故人迎饯一开尊|东风别路遥相指|隔岸人间是郑村
曾倚东风嗅国香|星轺此日度沅湘|于今客里看图画|搔首无言只自伤
管领东风知几春|也将俗态染香尘|有人不具看花眼|恼杀飘蓬老病身
老来青帝亦风流|年少花王正黑头|共忆东风旧游路|乱红残紫不胜愁
折戟沉沙铁未销|自将磨洗认前朝|东风不与周郎便|铜雀春深锁二乔
静里闲谈古与今|超然物外是胸襟|相逢独有难忘处|夜雨东风一片心
近日淮南见马卿|新诗句句掇琼英|画船不肯留三日|先载东风过四明
数个冰花三五枝|东风点缀特稀奇|黄昏照影临清浅|写出林逋一句诗
东风吹雨晚潮生|叠鼓催船镜里行|底事今年春涨小|去年曾与画桥平
东风阁雨漫经春|日暖陵园绿未匀|多少柳绵随燕子|宫监犹望属车尘
客窗曙色渐朦胧|不觉微和上笑容|乡梦醒来残烛在|东风吹送景阳钟
斜日东风细柳营|薄寒初试越罗轻|太平时世无征战|独立辕门听早莺
缟袂珠襦白玉冠|含凄无语怯春寒|东风不为多情惜|无数残钿趁马鞍
眼前修洁独修篁|屡倩东风洗晓妆|学舞腰肢困珠玉|可怜官柳在寒塘
斩新梅蕊破东风|一树鹅黄一树红|不着铅华元自好|未妨时世略相同
莫折东风杨柳枝|枝间叶叶是愁眉|游人不省愁何事|曾向东风笛里吹
花树流莺日过迟|少年争惜最红枝|何人尽得天生态|为报东风且莫吹
浩荡东风晚更严|黄埃得得上霜髯|细题今日山中景|更有前头万点尖
送罢东风身是客|午窗半对紫玫瑰|家山枕上分明见|何处浓香唤梦回
性慧能言异众毛|云霄千里路劳劳|绿杨枝上东风软|却笑群飞燕雀高
马嘶残日没残霞|二月东风便到家|莫羡长安占春者|明年始见故园花
棠梨枝上白头翁|墨色如新最恼公|直似故园花石外|铜盘和露写东风
笑倚东风看画船|晴天如水水如天|酒旗高处玉骢急|万树垂杨一抹烟
秋清山木夜苍苍|月出波平断岸长|千古高情苏子赋|东风谁更说周郎
金鸭烟销一字香|满怀春恨强梳妆|看花又怕东风恶|偷隔纱窗看海棠
淡黄初弄正纤柔|便向东风舞不休|犹记西湖相识旧|只今缕缕是春愁
旧见池南杨柳树|垂天匝地叶青青|可能二月东风里|尽挽长条结草亭
眼见东风愁不反|朝来梅雨催春远|阶前落尽百端花|懒俟今宵苔卧稳
相国门前柳未花|不多嫩绿便藏鸦|东风吹得浓阴合|散入都城百万家
欲晴欲雨霭溟濛|一朵梅花深谷中|寒鹊也应知此味|六花飞散唤东风
湿雨沾泥若见怜|穿红绕紫乍争妍|不如落水为萍叶|任著东风处处圆
可是芳心化作尘|那能频忆梦中身|生憎绣幕花间蝶|不逐东风恋暮春
松菊壶山手自栽|二年羁宦客嵩台|无端却被东风误|又作恩平一梦回
檐铎无声鸟语稀|径深钟梵出花迟|日长遍绕溪南寺|未信东风属酒旗
帝调玉烛召春还|仙袂同时度九关|万品欲沾何处得|东风今起道家山
绣阁春深自卷衣|侵阶芳草闭宫扉|东风亦惜花零落|吹向昭阳殿里飞
杜牧谈兵语未公|都将事业付东风|三江不见刘玄德|已觉曹瞒在掌中
水没溪痕不见沙|小桥分路入山家|一庭野景无人管|时倩东风扫落花
东风消尽山头雪|和气挽回天下春|笑杀堤边千树柳|才舒青眼便窥人
爱花无处奈花羞|著个东风好诨休|不是笑花花自笑|一春几日得迟留
度索移根几度开|东风吹暖到池台|武陵得入秦人洞|绝胜天边和露栽
万树赪霞数亩坛|东风点染石阑干|主人旧有蓬莱种|岁岁明光殿里看
东风作意辨年华|先酿轻红上杏花|杨柳初生燕初到|春光并属野人家
溪上谁哦柳恽苹|杼山斜日飏花尘|杜鹃只管催春去|不信东风老得人
登山兴尽早宜归|况是东风送客时|只有临清台下水|怪人来此不留诗
雨后春池漫石矶|樱桃梅子两争肥|东风试暖诸生假|间就沧浪浣旧衣
涧水相期浣袜尘|交情谁似远公真|东风晓夜催行客|赢得西山冷笑人
深夜游宫玉漏迟|侵晨莺啭上林时|无端蝶恋花心动|摇落东风第一枝
千柳河堤垂绿丝|新莺先到魏王池|探春懒学诸年少|无奈东风日日吹
少有闲人访寂寥|薄云淡日早春朝|庭花弄蕊萱生笋|时见东风趁柳条
冉冉笼烟黛色新|台城堤柳不胜春|东风尽送廉纤雨|一洗山川旧战尘
迥眺层台酒屡携|千峰攒玉映瑶溪|南枝更有东风面|未减争妍灿瓠犀
燕来不拟著帘遮|要听双飞语日斜|芳草满庭人不扫|东风吹尽石楠花
愁边逢酒却成憎|衣带宽来不自胜|烟水苍茫外沙路|东风何处拄枯藤
泄云漏日淡无光|薄暖轻寒互送将|醉眼莫嫌春色浅|东风新染柳丝黄
雪里犹能醉落梅|好营杯具待春来|东风便试新刀尺|万叶千花一手裁
为竹为花号不同|一般骚雅一般翁|东风红紫飘零后|须看琅玕立雪中
夜汲清江籁不哗|大瓢贮月沁胡麻|人间春色僧无分|一任东风落尽花
金鸭烧残午夜香|内家初试越罗裳|芳容不肯留春驻|几阵东风落海棠
我梦方酣子遽醒|绝弦可复要人听|梨花寒食东风恶|泪尽重山宿草青
东风江上送兰舟|两岸残红夹水流|今日尊前见春尽|可怜同醉不同愁
蜂蝶如知春欲归|雨馀莺亦缕金衣|东风尽把杨花剪|吹作满城轻雪飞
土花著雨自苍苍|渐染新痕上画廊|好是东风三月暮|落红绣出翠纹香
玉脸匀朱卸翠冠|宣华池上绕阑干|醉妆邀取君王顾|一任东风料峭寒
今年轻作东风客|愁紫愁红满故园|邂逅妖娆成一笑|待归端有几枝存
黄衣莺子一双飞|飞到花间立少时|此际东风有情思|杏花吹折最繁枝
野藤刺水竹篱斜|落尽东风枳壳花|日午不闻茶臼响|春城买药未还家
界天山雪净黄埃|溪上扁舟夜泛来|匝地东风劝椒酒|山头今日是春台
却缘腊雪勒孤芳|等待晴光晒麝囊|小立树西人不会|东风供我打头香
惯恼东风不定家|高楼长陌奈无涯|一春情绪空撩乱|不是天生稳重花
夜草春笺奏玉皇|横波曾识水曹郎|砚香留得东风在|一吐嵬崔冰雪肠
齐眉沉醉绮罗丛|心事谁知付去鸿|不惜千金留粉黛|更无一语怨东风
巨海浮沤浪得身|还谁一窍见天真|东风吹动江门树|一夜寒花遍地新
上元十日尽休衙|弦管东风帝子家|阙下放灯如白日|人来人往自谖哗
花落梨园宿雨晴|东风枝上梦初醒|雪衣娘子调新谱|学得霓裳第几声
忆昨东风吹马蹄|瓦关分袂涕交挥|淮阳风物应如旧|独在柯山送雁归
花红柳绿也逢时|润色青春有小时|人世苦无吾辈在|东风寥落亦堪悲
东风散雪乱如麻|掷瓦敲窗细撒沙|只恐市中薪米贵|不愁江上落梅花
祝融回禄意佳哉|挽我梅花树下来|一夜东风不知惜|月明满树十分开
自觉融和老海滨|寻花玩景药阑新|村前出带雨寒润|一路东风一点春
江上秋高暑未归|照书犹有数萤飞|东风可是怜游子|不遣看天忆授衣
大隐金门独上楼|东风翘首蓟阳州|美人学制机中锦|尽日不成祇自愁
麦陇东风半展须|桃红柳绿自相于|耕犁歇午炊烟起|断岸溪头人钓鱼
爱花不厌百回看|细数香须定若干|莫怨东风消息早|为凭佳句唤司寒
浓云漠漠雨毛空|染出桃腮照眼红|遮莫异香飘几席|多情拂掠谢东风
娇唇点就谁相顾|独立东风漫自愁|安得昭阳借君宠|同时铅粉尽含羞
牡丹移向苑中栽|借得东风一夜开|尽日君王看不足|芳尊宜命管弦来
门掩东风柳色深|暮寒脉脉透衣襟|春天最是无凭准|一日才晴一日阴
酒不能多诗又尘|栏干月午奈何春|天寒莫到海棠瘦|一夜东风吹倒人
薄劣东风性叵常|欺人老去顿炎凉|夜来解尽池塘冻|不到诗髯点检霜
身著宫袍拜玉旒|东风二月别皇州|玉堂学士于今盛|一颗明珠不暗投
百金费尽不羞贫|敛足衡门几度春|昨日东风南陌上|看花多是五陵人
东风扶日上花枝|恰恰幽禽弄暖时|百啭忽惊春梦破|间关石上话相思
双溪直下水迢迢|又逐东风过小桥|见有雁飞犹未海|望无山处渐闻潮
门前垂柳正依依|更被东风来往吹|忘了自家今已老|却疑身是少年时
东风吹雪沁春泥|曾倩吴僧半榻栖|惆怅重来不相见|野禽飞上曲阑啼
东风无赖妒华年|一夜凄寒到酒边|放尽珠帘遮画炬|莫教檐雨湿青烟
东风吹月下长汀|窗外鸡号天猝明|时有诸生来问字|隔江犹听讲书声
欲诉中心话许长|尺书恨不寄千张|新篇喜逐东风好|变尽人间草木荒
鹧鸪声里雨班班|一去銮舆杳不还|日暮东风芳草绿|无人更上望夫山
唤得岚乡昨梦回|东风万里上金台|出关曾解婆娑否|枝北枝南一种梅
十日浓芳一岁程|东风初急眼偏明|低枝似泥幽人醉|莫道无情似有情
匆匆濡墨写忧端|凭仗东风寄便翰|政使书回春未暮|也应无处倩人看
莫将新岁便为新|彩仗春幡不动陈|未转东风犹是腊|明朝贺岁莫通宾
紫燕低飞不动尘|黄鹂娇小未胜春|东风绿遍门前草|暮雨寒烟愁杀人
东风残柳旧烟青|不见长亭共短亭|几处王孙芳草地|胡僧相对坐看经
碧落初明月未收|露华香滴杏梢头|玉阑干外东风暖|人在重云第几楼
白首垂丝恨不违|玉壶春酒正堪携|离心日远如流水|泣向东风忆建溪
去年春尽在宜春|醉送东风泪满巾|今日春归倍惆怅|相逢不是去年人
倒尊掷帽愧新诗|后日欢游亦可追|自是东风多逸兴|不关南郡出游迟
间关黄鸟缕金衣|无限春愁祇自知|几度东风吹不起|绿杨枝上立多时
夜深琵琶声似裂|一曲霓裳一庭月|曲终人影在西阶|困倚东风步摇折
司徒荒冢逢寒食|惟有鸺鹠树上啼|麦饭更谁浇宿土|东风芳草自萋萋
玉片英英着淡黄|独怜红萼为同芳|东风不敢枝头急|燕子飞来日正长
东风吹雨作花飞|寒勒芳程几日迟|惟有庭前老梅树|谢渠添补落残枝
暖日脂颜凝晓困|东风翠袖倚春酣|一枝貌得浑相似|翻觉情浓思不堪
不趁东风不待潮|渡江十里九停桡|不知今夜秦淮水|送到扬州第几桥
登郊访友趁公馀|两袖东风信所如|却恐行车怯泥泞|长须先致一缄书
弹指花前一念差|东风未老鬓先华|看花只得心随眼|心倦何由眼见花
一夜东风到集芳|满园红紫已低昂|寻花问柳非吾事|燕坐坤宁春昼长
花发双林七宝台|出门是草不须栽|东风一夜都收去|为问仙桃甚处开
长笑时人爱海棠|芳姿何事近宫墙|自缘要识东风面|任遣花神缀锦妆
径草荒春绿作堆|东风深入小园来|可怜几阵嫣香里|立尽庭前数树梅
晓烟如练曳平津|一棹东风两岸春|岛鹭沙鸥休恋我|北堂归有白头亲
十月梅花早报春|相思谁是赏春人|山亭独酌杯中酒|颠倒东风却梦君
东风九市遍开场|梅柳参差近玉堂|应许侍臣俱入贺|捧持春酒寿君王
花如怨人不近眼|深院一枝春得知|东风不是不爱惜|刚为花愁真是谁
黄河船畔曳裾人|转眼东风万事新|穷病布衣全似汝|只残诗笔尚如神
迎旦东风骑蹇驴|旋呵冻手暖髯须|洛阳无限丹青手|还有功夫画我无
度腊深宫暖未回|半天金碧照楼台|百花须待东风发|只有寒梅傲雪开
南归喜气满东风|草软沙平马足松|料得家人相聚说|也知今日发云中
二月东风晓逗寒|西园刚借摽梅看|幽人兴落春华外|不奈新红上竹阑
庭前俄见众花开|阵阵飘香入座来|何事东风太无藉|纷纷吹落满苍苔
出岫无心未倦还|春来云鸟共人闲|满怀幽意谁堪语|背立东风看故山
妍媸今古一临流|颦笑东风秖自羞|拄杖他山还采药|药苗春好更何求
欲下荒庭意已阑|一枝红药坐中看|东风不息成何事|又酝春阴作夜寒
涧水涓涓绕洞崖|洞边时有小桃开|四边环合疑无路|为问东风何处来
底事东风苦欲寒|不教诗客纵游观|无端虚把鞦韆送|落尽梨花似雪团
沉水香销一局棋|客来浅酌旋分题|画栏占得春多少|帘捲东风日未西
紫岩山阁倚残霞|素雪回看静碧沙|未有东风消不得|隔林犹似蕊珠花
犯暑篮舆趁晓耕|东风迎面葛衣轻|过山缭绕湖边路|杨柳阴中带月行
曾嗟别去作西东|今喜重来笑语同|来日未多今又去|相思无奈立东风
王谢堂前柳树苍|玉京坟上藓花黄|无情又逐东风去|落日朱帘几断肠
未数骚人赋落英|新诗贻我底能清|笔端挽得东风住|侯喜真惭浪得名
华粉春衣染淡黄|看花因到午桥庄|娥眉不为东风画|蝶使风媒莫浪狂
雨丝吹冷透窗纱|忽忽东风管鬓华|岂为梅残便无恨|草生时节胜看花
衔呢紫燕上雕梁|酿蜜黄蜂过粉墙|庭院日长春似海|东风人在午桥庄
下帘读易有深功|一炷清香过日中|赤帝元来协青帝|南风初至似东风
密雨疏枝各自开|为谁攀折鸟衔来|东风莫更吹狼藉|留取馀阴护绿苔
平桥御水破冰痕|忽觉东风遍九门|谁道帝家春不早|椒房昨夜已先温
沾泥落水不曾知|似雪飘飖得几时|为语东风莫吹尽|留将一片与游丝
丹杏香边翠竹中|幽禽两两立东风|不知毛羽红多少|却得人呼十二红
怜君拜墓不胜哀|泪洒东风奠一杯|芳草青烟寒食节|几家坟上子孙来
有时散策过西邻|共向东风忆故人|芙蓉亭下池水满|敬简堂前杨柳春
舞罢金杯袖污痕|沉香亭北月黄昏|柳枝无力东风软|昨夜新承雨露恩
出门京国事无涯|虚掷东风五物华|却谢病归催不起|故园今见碧桃花
三日东风淑气生|讴歌箫鼓满都城|亦知客里春盘好|还忆西江七宝羹
春到东篱花亦知|红桃白李更当时|东风自领芳菲去|也为秋香作意吹
才看蕊绽又花开|转眼飞英堕酒杯|苕水菁山亦无赖|东风不送故人来
海上东风犯雪来|腊前先折镜湖梅|遥思禁苑青春夜|坐待宫人画诏回
人事悠悠一钓台|人间赢得好怀开|东风醉罢鸡豚社|坐看茅檐燕子来
拂袖归来我最先|相期耕钓在馀年|无端遇著东风恶|吹上长淮逐客船
三月中旬已送春|蔷薇架畔木香新|能黄能紫非无色|终与东风隔一尘
灵台清晓玉无瑕|独立东风玩物华|春气夜来深几许|小桃又发两三花
枕上鸣鸠唤晓晴|绿杨门巷卖花声|探芳走马人虽老|岁岁东风二月情
怕教雪落歌应懒|愁作云飞舞不轻|偷向东风啼柳畔|一行花雨一声莺
愚悃无华敢自欺|寸诚珍重吏民知|东风重倚庭前树|送别人情似到时
苏溪亭上草漫漫|谁倚东风十二阑|燕子不归春事晚|一汀烟雨杏花寒
小立危楼望眼遥|晚烟淡处见湖桥|梅花落尽寒犹力|留得东风候柳条
一鸟不啼春寂寂|百花都落雨濛濛|十分花鸟东风恨|半在诗中半酒中
江外群山如画图|轻烟残雪入荆吴|东风醉问春多少|远郭垂杨十万株
水绕红阑卖酒家|当垆小女总如花|东风亦似招人饮|飐出青帘柳外斜
点染韶华傅色均|枝枝红白为谁新|虽然冷落山林下|也向东风静笑春
雾断长天万里空|邅回日暮倚东风|纷如自是人间事|不介悠然胸次中
芙蓉江上饯东风|梅岭南来望去鸿|闻说近来消息好|海波一碧玉壶空
江淮控制接荆蛮|销患无形仗卫闲|蔼蔼东风符帝力|新春先到凤凰山
昨夜东风入建章|越罗初试汉宫妆|可怜春困多消瘦|羞向君王乞药方
东风微峭护馀春|红紫香中酒自温|不用忙催银烛上|酴醾如雪照黄昏
雨阔堤长走画辕|絮兼梨雪堕春烟|东风苑外千丝老|犹伴吴蚕尽日眠
亭接东风近晓霞|几多和气到萌芽|也知当日迎春意|不为松筠只为花
一身娇韵倚东风|骨腻肌香易粉融|好向晓光垂露看|杨妃梳洗出唐宫
古陌风尘点客衣|送春君亦伴春归|东风不管离人恨|吹落杨花满地飞
东风袅袅泛崇光|香雾空蒙月转廊|只恐夜深花睡去|故烧高烛照红妆
春到棠梨春巳深|赏春不称白头吟|金尊自共东风醉|花底关关听好音
澹澹东风又落晖|留春不驻送春归|无人更向长亭饮|唯有杨花在客衣
华景红梅两槛分|点成轻雪万枝均|依稀昨夜东风起|巳拆香苞漏泄春
独树墙西老更繁|几回相伴月黄昏|东风只为芳菲计|不道飞花已满园
东风不放两般春|只系胸怀故与新|为问漆园蝴蝶梦|何如沂水舞雩人
近水穿篱压众芳|檀心一点漏春光|世情多厌冰霜面|故作东风冶艳妆
上苑春浓昼景闲|绿云红雪拥三山|宫墙不隔东风断|偷送天香到世间
东风已放二分春|小小犁锄手自亲|多少软红尘里客|岂知林下有闲人
柳塘花坞矮垣墙|帘捲东风砌草芳|天理流行随处见|盈虚伸缩可消详
楚楚山禽好羽衣|小桃枝上立多时|树头树底无金弹|且向东风自在啼
徐庾风流恨未销|东风肠断冶城桥|临春结绮空千尺|不及王家燕子巢
斑斑羽拂晓烟青|一样东风两样声|计拙不如鸱妇巧|绸缪桑户趁天晴
远水寒山石径斜|宫前杨柳寺前花|红颜未老恩先断|莫怨东风当自嗟
晴红烟绿衬虚亭|公退因来得野情|落日东风懒归去|拟将薄禄换溪声
柳花榆荚半飞空|燕子衔来尽落红|日与长安俱未远|可能提榼问东风
苍玉生苔浸绿波|新篁老木散枝柯|徒劳人世歌招隐|淡荡东风野兴多
曾过阳明观下春|山前十里尽苍筠|东风吹送云门雨|只听鸣环不见人
东风作恶几时休|况值春光欲尽头|谁谓闲人无个事|一年长是为花愁
玉壶春酒映颜红|翠黛青鬟柳色中|何事旁人扶不起|醉来无力倚东风
河上东风吹客袍|中流浊浪拍天高|平生不识风波态|今日方知涉险劳
见说谪仙曾到此|东风千树锁雕墙|游人偏向花间酹|雨湿春泥喷酒香
秋花也与药名同|素彩鲜明晓径中|多少清芬通鼻观|何殊满架拆东风
东风袅袅月粼粼|绰约仙姿见早春|尽说陈王能作赋|不妨毛颖为传神
南园腊蚁记同倾|一纸书来万里情|日夜愁心随柳色|东风吹满大梁城
东风暗折锦云堆|不待花奴羯鼓催|兴庆池头春宴罢|天香留得九霞杯
竹舆晓出见湖山|小室焚香暂得闲|帘动东风入双蝶|清愁何处不相关
秀色丰融凝晓露|新声𪾢睆弄东风|芳条已密无寻处|粉堞虽低径不通
绿跗红萼两乡同|峭冷狂霖一慨中|留得洛阳培土法|明年并蒂赏东风
二月东风始见梅|山童折得数枝来|铜瓶棐几修清供|香鼎中间易卷开
朝日残莺伴妾啼|开帘只见草萋萋|庭前时有东风入|杨柳千条尽向西
化工机杼未能休|织出东风锦一篝|双蝶舞春犹未竟|乱红飞下为缠头
妆台尘暗锁愁眉|瘦倚东风似柳枝|又恐侍儿催问药|只言蚕早叶归迟
宝鸭烟消一字香|满怀春恨强梳妆|看花又怕东风恶|偷隔纱窗看海棠
天然腻玉细生香|斜倚东风伫淡妆|可是春寒犹料峭|晓窗犹试绿罗裳
溪山驴背不藏春|花柳东风眼自真|道得程家新句子|老夫今日拜何人
效颦常锁远山愁|蹙损东风翠黛羞|笑贴鬓钿双玉燕|一天秋思上眉头
几日东风雨乍晴|独骑官马绕湖行|诗成酒力都消尽|人与仙花一样清
冰泮东风鸟力微|暖云将雨湿芳菲|不知天上寒多少|谁剪春罗作舞衣
东风不用漾游丝|小阁深愁发素时|满地绿苔人独坐|一林寒雨雀争枝
律回岁晚冰霜少|春到人间草木知|便觉眼前生意满|东风吹水绿差差
忍穿布袜与青鞋|困走京尘十二街|拟仗飞云寄招隐|东风吹送落君怀
为怕春归特地来|揽衣随意坐莓苔|东风似与花先约|贪看猩红映日开
青女怀中酿雪方|雪儿为曲露为浆|一朝雪熟飞廉醉|酘得东风一夜狂
劈面东风不肯西|西州客子莫颦眉|一从四国流言后|直至如今不反吹
阴阳管束玑衡外|宇宙呼嘘橐籥中|岁事化权今在手|人间何树不东风
东风吹草正忻忻|又向前庭迓故人|一道清泉千挺竹|与君还约看山春
恨满东风意不传|蕊珠宫殿拥神仙|司空见惯浑闲事|一夜相思笑玉川
素业年来付子孙|乾坤著此一闲身|遥知独酌西窗下|曾倚东风念远人
静掩茅堂隔市嚣|读书窗外鸟声娇|柳条乍暖全无力|暗倩东风摆舞腰
东风马耳拂轻寒|柳眼新青雨未乾|留客野花遮略彴|狎人溪鸟上阑干
三月不知春色暮|重门深锁贯城寒|东风错认王候院|误送飞钱落枕单
扑粉曾过宋玉墙|一身生计托流芳|不须长结东风怨|秋菊春兰各有香
霜色遥怜修竹残|无人千里报平安|东风若解相思意|好护新枝待我看
朝晖还复变濛濛|过尽韶华冷落中|媚紫妖红如病悴|也应无暇笑东风
谁将花烛聘东风|与海棠时恨不同|意已不求真会合|何妨一白对千红
汉宫节物重年华|宝胜迎春绰绰斜|不待东风吹煦力|剪刀催出上林花
杨柳密栽烟外缕|丁香娇结雨中愁|细推物理何能理|且作东风烂熳游
几树晴葩映水开|乱红狼籍点苍苔|东风留得残枝在|为惜馀芳独看来
河边残雪未全销|怪底春来暖尚遥|好待东风剪芳草|马蹄踏遍赤阑桥
雨飏东风乱打篷|声声都入客愁中|一春闲却登山屐|且向江湖访钓翁
满树棠梨锦作团|双栖啼鸟斗争妍|边徐生色依然好|赢得东风岁岁看
采采红芳日欲斜|盈盈珠泪落天涯|东风忽搅篱前树|恼乱春愁只为花
纂组犹能害汝功|倦容谁为写东风|空知想像唐宫事|绣出杨家一捻红
密织多因雨线添|泉绅高挂月钩纤|洞仙羞见秦丞相|故遣东风放下帘
欲赏寒梅先有期|却嗟人事又差池|西山雪后东风急|应是寒梅烂漫时
愁寂偏多感物华|春寒故故入窗纱|无端一夜东风起|吹落庭前夜合花
如何天赋与芬芳|徒作佳人淡伫妆|试倩东风一为主|轻黄应不让姚黄
芳年未识五云车|皓腕空留绛缕纱|燕子将雏莺语老|东风又是落宫花
帆桅飞去划空明|人倚东风两翼生|世事快人如此否|日斜三百不留行
莫怪风前玉斝飞|饮酣初喜传花枝|正当北雪消残后|恰直东风料峭时
三日东园近却赊|东风剪剪雨斜斜|春容雨打风吹尽|犹有金沙最后花
红桃素李竞年华|周偏长安万万家|何事青青庭下柏|东风吹尽亦无花
记得东风隔水村|偶逢幽艳荐芳樽|今年多病无行乐|更怕春寒不出门
四贤祠下盖如飞|迢递东风雨色微|斗酒只鸡山叟共|亦邀元老顾柴扉
东风𣨼煞柳梢头|吹去香绵得自由|不到池塘成翠靥|颠狂飞入酒家楼
玉骢嘶雨过河桥|鞭袅东风驿路遥|旋旆真从天上去|凤凰台下听箫韶
东风袅袅月流光|一种仙姿出众芳|几度晓寒霜有晕|只疑青女为添妆
道人燕坐万缘空|栖凤亭深一径通|只有庭前柏树子|无言长日倚东风
玉钩桥水如凝碧|才过床头写瀑雷|恰是东风太薄劣|逆流花片出墙来
秋悴春荣各一时|中原花信尔先知|羌笛休吹断肠曲|东风只恋旧时枝
社燕花梢翠尾分|玉楼斜度语朝曛|卷帘忽趁东风入|误落芹泥湿凤裙
湖西开遍梅千树|正在东风十日前|月落参横谁是伴|数声孤鹤叫清妍
驿路相逢又相别|客边送客若为情|东风也解离人意|故遣飞花绕旆旌
待得春来解病颜|东风犹细北风顽|未全青帝行新令|腊去元须浃日间
双凫归去玉京游|尘满东风暗驿楼|唯有汝坟东逝水|春来依旧绿波流
两日东风作意吹|柳稍黄浅绿回迟|疏慵颇怯红尘陌|羸马探春独不疲
卧病尘尊久不开|知君新棹酒船回|似嫌白发非春事|不向东风遣信来
岁月翩翩下坂轮|归来杏子已生人|深红落尽东风恶|柳絮榆钱不当春
自小看花长不足|江边寻得数株红|黄昏人散东风起|吹落谁家明月中
每为多情记别离|道傍披拂乱如丝|东风也学时人态|偏向柔条恣意吹
莲花绰约淤泥里|肯逐东风逞艳姿|外直中通元不染|漫将彩笔寄予思
西楼第一红多叶|东苑无双紫压枝|梦里东风忙里过|蒲团药鼎鬓成丝
憔悴花容只自知|番思娇小入宫时|经年不识东风面|蹙损春山为阿谁
重过安山晓系船|东风杨柳蔼人烟|同来怅别人何处|寒景凄凉记昔年
一树寒梅傍砌栽|东风依旧见花开|主人已去犹为主|不厌花时日日来
紫干亭亭丽玉华|紫阳光景上袈裟|凭谁出此擎天手|剪破东风散彩霞
东风前殿几枝开|不用君王羯鼓催|寄语曲江春宴客|莫教轻负倚云栽
绣箔珠帘旭日长|东风吹动郁金香|双栖乳燕浑无语|脉脉春情绕杏梁
扫雪阶头晓未乾|东风作恶鼻仍酸|西园点检江梅后|祇有樱桃不避寒
花柳东风淑气新|巧音流丽弄芳春|禽中蜡觜犹堪听|世上应多蜜口人
东风无处不阳春|小草皆承雨露新|底事独含憔悴色|多应不乐近嚣尘
金张许史竞东风|魏紫姚黄醉眼中|宾客贵人吾不预|独将清韵照禅宫
手栽数种细青青|忽蔓堂阶刺眼明|东风不费吹嘘力|好向春时却尽生
湖上韶光似酒浓|踏花重觅旧游踪|东风知我看真景|轻约春云过两峰
人间忧喜也无期|万里间关一马归|莫洒东风别时泪|春光又满老莱衣
铁鹤亭前醉碧阴|金牛洞里睡云深|明年袖裹东风去|唤得天边杏满林
搔首踌蹰泪满衣|东风浑不管相思|相思一树梨花发|立到黄昏月上时
关王庙里一枝花|开遍东风占物华|想见当时英迈处|于今都属李侯家
东风先我过梅关|为报今年海外还|万里归装何所有|浩吟诗思满江山
林光皎皎弄青枝|颇怪东风解冻迟|一夜前溪流雪汁|馀花别岸不须吹
千里相逢如故人|故栽庭下要相亲|明年一笑东风里|山杏江桃不当春
一枝浓艳倚东风|千叶轻黄点翠丛|占得娉婷仍结子|故应花果谱兼通
折柳期春春便归|叮咛好与护柴扉|东风怪我归鞍晚|调拨杨花到处飞
万朵千枝满谷中|含成谷口是墙东|先生老向花中坐|莫放东风落晚红
雪貌霞裾一美人|只将遗佩寄情亲|湘皋有路无由见|几度东风草自春
谁家池馆爱逢新|满地笙歌遏路尘|几日东风在杨柳|长安门外未知春
明发山溪一雨馀|昨来暑气半分无|何人道是三衢远|挂起东风十幅蒲
野水荒洲宿散花|乡心羁思共天涯|明朝再得东风便|去住留诗属及瓜
三宿相留亦是缘|东风吹上镜湖船|闲心可为流觞事|古眼应探窆石前
穷山幽谷几重深|一树东风散积阴|从此薄冰尤慎履|世途平日已寒心
含颦含笑漫多姿|过眼芳华不可期|莫向东风论往事|碧桃花谢已多时
东风吹春到南枝|三花五蕊香参差|幽禽戴雪头已白|月明忍冻应多时
三日营巢聚蒺藜|乌鸢便欲夺高栖|东风早晚来相管|吹上飞花补牖泥
东风寒食踏芳郊|一种春来豆蔻梢|闻道花田今寂寞|采花人向小梅坳
泽癯山嶝月明中|笔底精神擅化工|老干疏花生意在|纷纷开谢任东风
日高燕语捲帘迟|独倚东风看柳枝|三月柳花飞欲尽|远人凉露未归时
东风柝柝动冰泥|素萼迎春满故枝|早晚团空熟青实|人间消渴待真医
帘捲东风户半开|閒庭烟锁绿纹苔|海棠花上黄昏月|曾照金鸾几度来
兼旬蹭蹬在京华|又见东风御柳斜|客里不甘佳节过|借人亭馆看梨花
宝刀分惠过墙西|瘦比寒梅不肯肥|只恐东风苦无赖|为君吹作玉花飞
黎庶曾何帝力知|七旬三入乂宁时|春寒谁怕妨花柳|一日东风万国吹
石榴裙子称纤腰|唱歇新声换玉箫|背立东风偷拭泪|为谁肠断为谁娇
山庄又报李花秾|火急来看细雨中|除却断肠千树雪|别无春恨诉东风
一春寒卧拥香篝|每恨东风吹满楼|故遣垂杨与垂柳|千丝万缕搅人愁
尺五城南迹似幽|乡心空折大刀头|杏花飞尽燕脂雪|日日东风未肯休
一池春水绿如苔|水上新红取次开|闲倚东风看鱼乐|动摇花片却惊猜
野寺藏春不一奇|静机还有动机随|幽寻往往行终日|未信东风属酒旗
绿暗红稀春已深|东风吹度小墙阴|凋荣何恨人间事|独倚幽窗数过禽
玉笙声度隔春霞|疑是当年子晋家|深琐重门人寂寂|东风飘出粉墙花
欲向空门净六尘|松龛蒲簟度芳春|病容消瘦慵梳洗|一任东风冷笑人
年来种竹傍琼轩|浮碧垂阴满院门|旭日自宜停凤侣|东风还待长龙孙
东风吹水碧粼粼|雨过村村野色新|小艇延陵庙前去|荇花开尽野塘春
东风收雪曙光开|春意浓浮柏叶杯|晴日满帘宾客散|寒暄先问隔年梅
郴江淼淼接湘天|层壁重崖北水边|数日东风春浪恶|渔舟不是莫愁船
栽向西池阿母家|东风四度见飞花|绯桃落尽春归去|寂寂东栏日已斜
一片阴云翳碧空|娇莺无语怯东风|杏桃花近清明节|犹自缄春不放红
如闻大匠构明堂|自有儿孙作栋梁|今日著衣持钵去|东风残雪野梅香
妄意弦歌学子游|迄无三异比中牟|丁宁今夜东风雨|添起潮头急去休
开到棠梨春事休|红情绿意总堪愁|双禽无计留春住|恨倚东风雪满头
闻说沙场雪未干|移师又欲向楼兰|凭谁为借东风力|吹转三边地不寒
猛可东风度小池|朱樱开得两三枝|好似撷□溪畔女|凝妆临水照多时
正昼东风自展扉|双双燕子望巢飞|杨花却是元无定|吹落南邻不肯归
一度看花一度春|东风又过楚江津|如何绿水桥头酒|不醉阳关曲里人
乞食归来坐暝鸦|谭经每到白牛车|东风柳絮吹晴雪|犹想天宫酌宝花
托咏荆轲恨未消|解官却赴远公招|至今三月门前柳|犹向东风懒折腰
别苑东风报牡丹|传宣晓出望春门|惜芳却覆黄罗帕|护取花王待至尊
力尽重瞳霸气消|楚歌声里恨迢迢|贞魂化作原头草|不逐东风入汉郊
君去应须到会稽|故侯墓上草离离|信陵门下三千客|泪洒东风更有谁
仙姿绰约世间稀|宴罢瑶台倚醉归|几度东风吹未醒|酒香薰透六铢衣
山花琐细簇邮亭|小艇渔归水气腥|一路东风嘶去马|土墙斜飐酒旗青
一半筠帘上小钩|残书数卷未经收|东风忒也司闲事|吹得瓶花满案头
冰肌自傲罗浮雪|晕脸偏酣太液春|共立东风妒环佩|珊瑚伦玉较精神
觉来灯背锦屏空|自爱残妆晓镜中|寂寞闲庭春欲晚|垂杨无力受东风
东风未解北风愠|腊雪半消春雪深|欲向僧房觅清昼|细听山暝孤猿吟
东风拂拂到行朝|剪彩膺时下绛霄|不但剑歌随骑曲|行须仪凤舞云韶
案上瓶梅阅两年|添花未有买花钱|东风恰似怜穷客|吹到新诗四五篇
春雨来看一派河|却愁无地著恩波|东风剩与栽杨柳|留作甘棠去后歌
亲扶豢角汶阳田|不向东风费酒钱|拥彗苍头夸诵赋|搊筝小伎解参禅
东风笑弄野棠春|生意乾坤我亦人|布袜青鞋春步远|小将诗句荅芳辰
红日初生捧殿高|葱葱佳气拂云袍|今朝驾幸化成殿|先对东风赏小桃
望见寺前三塔近|老夫指拟驻行舟|无端一阵东风雨|吹过湖南不自由
蜀帝魂销恨不穷|野花开落倚东风|吻乾无复枝头血|几度啼来染不红
东风将信入含章|玉骨冰肌第一香|何事姮娥三五夜|傍花犹似斗宫妆
杨子桥头夜泊船|水波才定月初圆|不眠细数经行日|笑隔东风又一年
彩胜飘春上鬓蓬|倚栏一笑问东风|青青柳眼梅花面|才染阳和便不同
笑倚东风醉未醒|笼烟间雨不胜情|道人不用描真影|倒照边池水自清
北枝消得铁心肝|却恐南枝不耐寒|好倩东风与吹散|只留疏影月中看
红杏墙头最可怜|腻红娇粉两娟娟|晓来并逐东风尽|容易分飞又一年
龙骖晓入望春宫|正逢春雪舞东风|花光并洒天文上|寒气行消御酒中
烟水初销见万家|东风吹柳万条斜|大堤欲上谁相伴|马踏春泥半是花
清明一雨坏花时|梅杏樱桃总脱枝|挽住落英供细舞|东风犹自妒游丝
三月东风湖上亭|墓田丙舍总飘零|当时兄弟今何在|曾共芳郊试踏青
花正纷纷草正菲|登山久约谢元晖|无情最是连朝雨|阻我东风倒载归
东风吹雨湿鞦韆|红点棠梨烂欲然|拟买芳华赠年少|紫榆春浅未成钱
画船载酒过枫桥|送到东风雪未消|此日相逢又相别|蓝桥西去路迢迢
云锁浮丘六六山|东风又作夜来寒|枝间杏蕊开还禁|陌上春泥滑未乾
萝茑阴阴径树斜|东风吹处尽闲花|前身自是轩辕集|笑指朱明是我家
东风疑不到窗纱|惊见盆桃尽着花|郎意岂胜春意荡|远游亦合暂还家
晚兰香露泣愁红|睡起沈吟绕露丛|荡子不来花落去|教人怎不怨东风
一入君门误守宫|低徊那敢怨东风|尽教买赋黄金在|留与他人赠画工
本是阳春第一花|皎如冰雪净无瑕|自缘不与东风竞|故向寒冬作岁华
小立东风半掩门|杨花扑面也亲人|妾心已作沾泥絮|不化浮萍到水滨
珍禽翠羽养雕笼|列向船头尽不同|怜杀锦鹦偏解语|唤人提挈避东风
追随仙舫南溪去|欲向春波掷钓竿|无奈东风揽清兴|却吹晴霭作溪寒
数朵妖姿艳欲流|秾香惹得此身浮|花枝不信能消恨|吹送东风一夜愁
万种花开斗晓红|含羞无语倚东风|素妆不理因谁倦|一段春藏粉黛中
病来杯酒懒重持|强为残花折一枝|人老易悲花易落|东风休近鬓边吹
万蕊飞香百草芽|帘旌不动柳阴斜|幽禽还识栏边客|曾立东风仗外花
东风满径落花泥|独坐江楼到日西|欸乃一声沙鸟散|流莺正在水边啼
柳绿花红千万枝|煖香随马雾丝丝|东风莫厌频来赏|转眼黄鹂欲暮时
谁种霜根大庾颠|地高天近得春先|枝南枝北元同干|何事东风亦有偏
荠菜花开雨未晴|章江烟柳正愁人|无钱可买东风醉|自写唐诗过一春
兰汤浴罢著衣裳|背立东风醉海棠|只为洗儿些个事|至今无面见三郎
一夜东风换斗杓|千门晓色雪初消|君王已奏平淮雅|犹自谦冲免会朝
思入东风白雨边|暮云春树两茫然|不因绛灌轻新进|未必长沙识少年
汉武西池宴未归|霞妃粲粲弄春机|靓妆似怕东风笑|尽换宫罗五品衣
步障随车起暗尘|画罗难隔艳阳春|水边争羡春阳柳|一岁东风一岁新
露湿芳桃午未乾|花时全似麦秋寒|征衫不敌东风力|试上邮亭曝背看
翠被凭谁携鄂渚|巫山空自说行云|若将花比君颜色|花为东风减十分
万山环绕树高低|十里烟霞路欲迷|一夜东风花乱落|莫教流出武陵溪
三江口头日欲晡|三江女儿自当垆|今朝南浦送郎去|望断东风樯上乌
报道花开方自喜|忽闻花落更成伤|东风太是无情物|故作春来一日狂
一年唯此两三辰|落拓东风不藉春|歌酒家家花处处|何曾紫陌有闲人
梅树花边日脚红|鸟偷微暖啭东风|寒窗唤起无人见|独倚栏杆看雪融
东风微度栗留声|羌笛轻调百啭清|唤起春光无觅处|柳堤花坞雾冥冥
东风亭馆散香埃|秾杏夭桃几树开|丽日转高花有影|分明移上画帘来
寒食东风草色新|累累高冢卧麒麟|可怜泉下千年骨|曾作提壶拜扫人
冻合山河骨未摧|重阴先透一阳回|东风独与春光首|商鼎调羹俟子来
王谢风流自永嘉|双携歌妓斗豪华|绮罗不见春归尽|惟有东风送落花
绣岭春来绿树圆|东风吹影入温泉|华清梦断飞尘起|玉雁衔香堕野田
古木阴阴兀老苍|月于疏处弄昏黄|巡檐不见梅花面|认得东风句子香
笑笑江流漫不支|东风无复击壤时|练空我欲飞云去|洗耳青天白玉池
山南溪北见花开|曾逐东风舞万回|幸自雪霜无著处|莫因憔悴忆章台
此生幸值东周际|从者胡罹陈蔡忧|今日东风遣归去|背驰南北思悠悠
五云金碧拱朝霞|楼阁峥嵘帝子家|三十六宫帘尽捲|东风无处不杨花
底急流光过眼频|斩新花蕊已成陈|手移红药东风里|着意流连背我春
东风未放晓泥乾|红药花开不奈寒|待得天晴花已老|不如携手雨中看
小艇沿湖看雪飞|正当骑马蹋春时|是谁乞与杨花舞|先占东风一月期
平生知己两苏公|乞与宫商发爨桐|归日雁湖谈夜雨|南枝有信待东风
春来心绪乱如麻|恨紫愁红满眼赊|凤驾不来春又晚|东风零落海棠花
霜落曾随塞草枯|东风依旧拂平芜|春衣未寄砧声起|肠断银床旧鹿卢
顿有亭前玉色梅|情知不肯破寒开|似怜憔悴两公客|独倚东风遣信来
菖蒲本是仙灵物|却为冰霜穴底藏|过尽东风更梅雨|水中央看婉清扬
铁干铜柯耸碧霄|凌霜傲雪过前朝|生来不是墙头柳|耻向东风舞细腰
两岸东风吹柳花|小江新水带春霞|长林日出乌自乳|买酒上船人到家
曈曈初日注窗明|窗外雏莺乳燕声|东风气味浓于酒|晓梦魔人似宿酲
家食城南擅独贤|夜占奎壁半移躔|东风绛帐浑闲事|先世青毡是宿缘
东风放牧出长坡|谁识阿童乐趣多|归路转鞭牛背上|笛声吹老太平歌
瀼西茆屋曲江滨|几度东风乱后春|黄四娘家楼上景|故应花恼白头人
一笑归来见在身|倒倾江水洗缁尘|骑驴缓缓东风里|知有工夫展故人
野草闲花无姓名|疏篱幽径渐敷荣|贫居阅尽人间事|只有东风不世情
客舍墙根草未生|市桥官柳已欣荣|洪钧造物元无意|只是东风有世情
几枝临水复临堤|灼灼东风日又低|莫倚晚霞争艳色|春光强半雨中迷
烈塘坟上树如云|一扫东风十五春|不信令威归不得|竟移华表属他人
紫盖突兀青天位|老鹤结巢松树枝|坐看山色净如染|正是东风过雨时
百炼千磨日色光|世间妍丑不韬藏|含章檐下东风里|曾照梅花五出香
阿瞒志欲捲群雄|战舰谁知一炬空|天意欲教成鼎峙|不须惆怅怨东风
等观非白亦非红|开落那知色自空|落叶成阴花又子|几将心事托东风
繁条婀娜叠红芳|疑是佳人向晚妆|寄语东风共相惜|为留香艳伴花王
万钉簇锦若垂绅|围住东风稳称身|闻道沈腰易宽减|何妨留与系青春
落尽金丸万鸟空|花间立马傍东风|王孙醉笔飞扬甚|人说风流似魏公
汉殿东风弄晓晴|百花烘日近清明|披香博士今华发|教得六宫歌舞成
何人种玉白云边|岁岁花开叫杜鹃|乞得东风一枝雪|等闲归诧鹤林仙
幽香不许俗人知|才是东风第一枝|误认文君新睡足|读书窗下立移时
杨柳丝丝一径斜|碧溪循绕野人家|东风二月春如海|开遍一山桃杏花
兴庆池边花烂烂|清平调里思飘飘|玉环睡起娇无奈|背立东风酒半消
东风忽来吹绿雨|闲云更学苕花舞|山中之人归未归|溪上渔舟泛春渚
五出玲珑四面分|一枝挑月照黄昏|归来踏遍横斜影|吹落东风不见痕
曲沼芙蓉映竹嘉|绿红相倚拥云霞|生来不得东风力|终作薰风第一花
台高山远淡如无|愁极羁人念索居|一任东风吹鬓发|潇潇蓬葆不禁梳
绿草成茵一径幽|芳园日晚罢春游|海棠如雨啼花鸟|似怨东风白了头
七尺乌藤手自扶|东风吹雪上头颅|梨园传得龙香拨|借问春愁拨得无
东风吹雨湿西湖|未许苏堤酒剩酤|试向花翁问花讯|不知花似去年无
愁锁眉尖未肯消|何心更待两蛾娇|一春螺黛浑无用|付与东风染柳条
麦陇风来翠浪斜|草根肥水噪新蛙|羡他无事双蝴蝶|烂醉东风野草花
瑶池触罢酒倾银|醉跨青鸾舞袖频|失却玉簪云髻亸|东风吹把上花神
长思双鹤驾长虹|红袖偏争劫海中|有想但看无想日|消沉恩爱付东风
已是飞花落絮天|东风犹入竹坡寒|绿樽恨我无醇酎|红艳烦君送牡丹
帘外残灯照夜愁|秭归啼梦五更头|捲春一夜东风紧|倒约飞花入小楼
猎猎东风吹火旗|水军三万尽精肥|一春杀贼知多少|个个身穿溅血衣
惆怅东风恨万重|难将春梦觅仙踪|香魂一逐行云去|知在巫山第几峰
谁似樊侯哲且明|解将勋业佐中兴|自怜汨没毛锥子|空对东风咏使能
侍子焚脂弄小孙|药炉分火暖残樽|东风不管黄鹂怨|一夜飞红满树根
肠断故园春到时|浇花日日绕芳蹊|而今梦逐东风去|小榼深杯手自携
此地重来已十年|林庐水槛故依然|过门不是忘相见|刚有东风送客船
东风迤逦转南风|万物全归长养功|舜岂无心阜民俗|薰薰歌入五弦中
春温初褪鹤绫袍|已觉东风绽小桃|支策城阴无限景|秦淮波阔蒋山高
东风酿雪觉春迟|不见鹅黄上柳枝|闭户试听三夜雨|满庭芳草绿差差
能向早梅前独秀|何妨秋卉后才香|祇嫌一种开何晚|直待东风为发扬
东风吹雨绝纤埃|尊酒相逢尽日开|不是官闲公事少|此中能得几回来
开尽梅花柳渐青|东风又满会稽城|放翁晨起有佳思|娅姹林莺初试声
千峰日落客行稀|雾捲东风欲湿衣|树下老猿当涧饮|村边黄犊带禽归
陇头春深未识花|酒帘动处是谁家|郎来莫折门前柳|昨夜东风初长芽
迢迢一径绿苔封|步入烟霞杳霭中|丈室老禅忘色相|庭前红杏自东风
孤馆凄凉客思淹|忽闻春暮半开帘|东风绿遍阶前草|何事偏教鬓雪添
几度津桥与灞桥|消魂瘦损舞人腰|离亭不肯怜攀折|减尽东风万万条
睡起小楼春又残|半垂云袖傍栏干|杨花飞过鞦韆索|一阵东风作晓寒
杯酒浓浇垄上春|东风吹起纸灰尘|可堪肠断中原路|草掩荒丘不见人
东风满架索春饶|三月梁园雪未消|剩馥何人炷兰麝|柔枝无力带琼瑶
一夜东风吹白雪|化为胡蝶过西家|七香车远人何处|空认唐昌观里花
晴逼寒笆春满邻|汉奁芳额渐轻匀|东风未放全消息|雨萼愁香不见人
铅华学作内家妆|画出宫眉岁月长|不与东风共摇落|人间天上尽吹香
东风初入长春殿|碧溜新融太液池|社远未当迎燕日|川晴先近浴蚕时
天欲游人不踏尘|一年一换翠茸茵|东风犹自嫌萧索|更遣飞花绣好春
琢玉英标不染尘|光涵月影愈清新|青皇宴罢呈馀技|抛向东风展转频
江上轻云覆户低|杏花开好未黏泥|伯劳犹更嫌春浅|背坐东风不肯啼
忆得东风泛蕙兰|晓窗红树听绵蛮|如何却到深秋节|尽日犹啼修竹间
远草将人双眼行|飞花误蝶乞流莺|更饶一夜东风劣|且博三朝五日晴
玉蕊参差间玉葩|银台擎出水仙家|清容不醉人间酒|只向东风吸露华
休日呼儿上古城|胡床何处不随行|莫嫌一阵东风恶|分外教他数日晴
窗下修书寄远人|燕泥时复涴衣巾|东风催下清明雨|莺老花残又一春
梦断蓬窗特地愁|卧闻溪水啮船头|夜航又逐东风去|重叹因人此滞留
江国群芳自有馀|诗才酒兴不愁无|却怜西蜀移根远|醉向东风落笔初
轩窗雨过绿交加|山鹊群飞噪晚霞|烂熳一番春梦觉|东风时扫日南花
长松偃桧势争雄|傲雪凌霜志操同|何似纷纷桃与李|易将开落寄东风
三千里外潜江县|马首东风得意行|应买扁舟过庐阜|一江春绿万山横
灞岸江头腊雪消|东风偷软入纤条|春来不忍登楼望|万架金丝著地娇
落尽群芳枝已空|游人枉自怨东风|谁知寂寞幽园里|犹著楸花一树红
灼灼开元销恨花|连昌春苑盛恩华|如今妖艳无人比|笑倚东风日自斜
待阙南风欲炷香|东风打并住西堂|石榴已著乾红蕾|却问春归有底忙
松州三月东风煖|雪释千山水涨溪|莫谓天涯春不到|粉团花发鹧鸪啼
燕子楼头燕子回|何年鹤去见归来|相思怨结东风泪|洒向残花已剩灰
为问东风缘不发|江涛吹雪却西来|龙江咫尺无由渡|病酒愁衿那共开
月满清尊霞满裾|何人不信上匡庐|东风一夜吹帆去|估客江陵也不如
先生亟去理山斋|笋蕨春甜味正佳|一夜东风催变绿|笋吹成竹蕨成柴
日出烟消春昼迟|柳条无力万丝垂|韶光新染鹅黄色|偏爱东风款款吹
山中拾得琼瑶树|寄与霞州御史家|自是南闽春信早|东风开到北枝花
经年不踏水西门|也似城居也似村|拂面东风犹未识|偶然微绿现篱根
立仗归来出御堤|圉官为解锦障泥|春流芳草无人渡|得向东风自在嘶
我爱东风从东来|花心与我一般开|花成子结应花盛|春满乾坤始凤台
两儿头角渐嶙峋|三载东风绛帐春|白虎倘逢明主问|可能忘得授经人
习习东风皱水纹|花前柳下步逡巡|忽思左顺门前侣|屈首无言向内人
宝剑翩翩赋远游|东风吹骑出幽州|洮河三月流澌下|人在长城天尽头
天北天南绕路边|托根无处不延绵|萋萋总是无情物|吹绿东风又一年
沙岸朝来雨乍晴|东风舒卷柳条轻|消愁亦有旗亭酒|谁与当樽唱渭城
帘幕重重下玉钩|隔帘春在柳梢头|东风著意相料理|吹去杨花不自由
舞杀东风绝可怜|思同人柳只多眠|汉宫一树风花乱|吹落昌华旧苑边
为惜年光自不支|西楼谁唱送春词|出门何处无芳草|欲倩东风住少时
破驿遥临放马场|两鸦飞下更苍凉|东风莫起雕鞍兴|白发欺人念故乡
煖云无力趁东风|小圃芳菲一径通|若问人间真太极|便应携手看春红
最忆梨花白雪香|春深千树锁昭阳|画图惊见东风面|独拥红绡试浅妆
百草头边意已赊|鞭绳放下卧平沙|觉来古岸东风急|横笛一声山日斜
金作林檎花绝秾|十年花少怨东风|即今遍地栾枝锦|不则梢头几点红
红药栏边晚吹轻|玉肌人醉撷芳英|春衫旖旎香难已|却羡东风太有情
东风一夜转熙台|日上瑶池绮席开|可但六宫环佩响|重孙满眼贺春来
此身日日一箪贫|贫里留残自在身|独把筇枝行又立|东风花柳不嗔人
东风三种寂无言|共秉清贞谢世喧|云雨梦消冰雪冷|仙踪谁说武陵源
二月犹寒未有雷|江梅才谢小桃开|宫娥不放珠帘下|待得东风送燕归
东风满意绿周遭|乍著单衣脱敝袍|最爱晚凉新浴罢|坐看春笋过林高
破晓东风尚作寒|孤筇随客已媻姗|绝知蚤起非吾事|要趁梨花带露看
百花开尽到酴醾|一片春心又欲归|可恨东风留不得|谩教啼鸟怨斜晖
魏紫潜绯真正红|天公不管老东风|紫袍玉带双鱼挂|犹把阑珊造化功
细柳东风甲马营|鞦韆花下笑相迎|舟中自有伤春客|暗数归家几日程
明红暗紫竞芬菲|送尽东风不自知|占得馀香慰愁眼|百芳无得似荼蘼
一夜东风杀气销|起凭妆阁思无聊|铜台自有如花貌|何必江东大小乔
江浦雪消杨柳春|槛下新水碧粼粼|嫁得东风最轻薄|吹荡柔条拂著人
四月东风渐渐和|流波细细出官河|诗人策马红桥过|御柳今朝丝较多
新赐金鞍选日骑|玉钗斜插两鬟垂|长条拂着珍珠帽|只许东风细细吹
东风何处擅浓华|只有扬州第一花|天上群仙肤似雪|绿云深拥七香车
华清宴罢卷霓裳|重立东风并海棠|凤琯莫吹新制曲|有人乘月倚宫墙
无心唯有白云知|闲卧高斋梦蝶时|不觉东风过寒食|雨来萱草出巴篱
名花似美人|娉婷代应绝|夕阳时独立|风起满林雪
碧天寒已深|晚露树沾濡|鸣蝉诉夕阳|不道秋风急
歇轿来磐石|支颐面好峰|道傍秋水净|岭背夕阳红
系马夕阳边|山僧讶客至|门开古殿秋|云是凌云寺
远浦渔舟小|寒天柿叶稀|归心正愁绝|一雁夕阳飞
暧暧夕阳沉|林壑倏已暝|樵牧各归来|银蟾上松顶
十指生秋水|数声弹夕阳|不知君此曲|曾断几人肠
扫石坐危颠|高天下双鹤|欲问冯郎碑|东峰夕阳落
空翠明远林|夕阳澹红树|茅屋傍深溪|渔舟日来去
千峰夕阳外|空翠摇烟霏|终古无求处|相看一笑归
地觉秋来瘦|舟宜雨外晴|野桥将浦树|扶得夕阳横
短棹沿溪入|烟村带夕阳|山中春雨过|几许药苗长
山断村居出|江空郡郭浮|夕阳鸣鼓吹|候吏立沙头
楼拥千章木|山横一段云|夕阳遮不尽|犹照白鸥群
向晚意不适|驱车登古原|夕阳无限好|只是近黄昏
夕阳没晴空|倒影在石壁|长歌归去来|依依远山碧
苍苍古木中|夕阳忽已晚|隔浦闻鸡鸣|人家知不远
夕阳鸦背寒|暝色灯花落|际以茕然身|那能不悲作
天围春涨阔|水展夕阳红|已是淮南客|常吟江左风
山合云初尽|溪阴下夕阳|贪看无限好|柳底坐秋光
老去厌芳菲|思归未得归|夕阳溪上树|花作去年飞
湖添秋气净|鸟伴夕阳沉|呜咽城笳起|犹忘归去心
一树梅开早|清香袭客衣|夕阳箫鼓散|半是折残枝
焚香延衲僧|偏袒坐林薄|相对谈华严|西岩夕阳落
双矶渍莓苔|赤脚此闲坐|偶逢邻叟谈|不知夕阳堕
片片染秋霜|枝枝映夕阳|纵饶红胜锦|只是恼愁肠
绝塞多秋色|孤城易夕阳|此间饶宠辱|还我水云乡
西岭夕阳度|新江秋水连|蓼花何处笛|声动白鸥天
草深烟景重|林茂夕阳微|不雨花犹落|无风絮自飞
未到新亭上|先题明远诗|云间归雁小|山外夕阳迟
水远连天碧|秋深共客寒|孤舟迷去路|频对夕阳看
蹉跎岁事空|次第春风起|雪消夕阳平|彻底清江水
乍㬉回亭午|云生叶叶低|轻云将雨足|侵入夕阳西
鸾凤飞缘壁|虹蜺下饮溪|一家蛮瘴里|九折夕阳西
落木空殿深|夕阳下山径|涧户松风寒|独夜鸣孤磬
田中耒声歇|烟火西林起|独立候归人|柴门夕阳里
去马嘶春草|归人立夕阳|元知数日别|要使两情伤
深林蔽夕阳|寒泉泻苍壁|双亲久别离|瞻云情罔极
云壑森烟树|扁舟钓夕阳|平生谁是侣|鸥鹭日徜徉
偶得西斋字|向西开此斋|人间诗眼少|天下夕阳佳
山背村墟近|山头径路微|夕阳杉树下|时见一人归
古涧泻寒清|飞梁压水平|夕阳疏雨过|留得彩虹横
夕阳明岛寺|海气入边城|潮落青鱼出|泥深白鸟行
水涵秋色静|云带夕阳高|诗癖非吾病|何妨吮短毫
近水晚逾碧|远山秋未黄|夕阳寒满地|松影落衣裳
夕阳下前山|山光落溪水|欸乃时一闻|只在山光里
自小弄丝来|惊多去复回|沙头晚风起|波上夕阳开
新梢雾如沐|断节霜不枯|西窗夕阳下|此君何可无
袅袅顶丝长|枯荷倚夕阳|窥鱼高盖下|不怕夜来霜
秋水可鉴貌|晚山宜放船|绝怜江浦上|好景夕阳边
江边出相送|君去我当返|徘徊未忍还|孤帆夕阳远
溪亭新雨馀|秋色明滉漾|鸟渡夕阳中|鱼行白石上
爽朗忽苍茫|山高易夕阳|百年歌舞地|消得几昏黄
远水一抹碧|疏林几树红|苍茫吟不了|诗在夕阳中
篮舆一路野梅风|午酒濛濛困未松|侧首松梢听晴哢|数峰残雪夕阳中
夕阳尽入笛声中|两岸樵渔一水通|杨柳已疏枫渐落|黄花浑未识秋风
草堂燕子未归时|香鼎灰飞入砚池|看彻唐人诗一卷|夕阳犹在杏花枝
野梅荒草水边坟|无处从人问子孙|三尺断碑今又失|几多遗恨夕阳村
退食从容马首东|夕阳斜映柳营红|扫门将帅遥相待|却讶寒斋访秃翁
鹧鸪声里夕阳西|陌上征人首尽低|遍地关山行不得|为谁辛苦尽情啼
白鹤沙头水自波|扁舟曾载夕阳过|东风一路蘼芜绿|添得春愁别后多
岸帻长吟坐钓矶|花香漠漠柳依依|夕阳湖面光如鉴|风送虚舟自在归
按辔溪头弄夕阳|霜蹄骄卧藉群芳|角巾不乱青云色|误使佳人拟艳妆
乐游苑外夕阳沉|玄武堤边秋草深|何处飘零江左客|不禁烟桨五湖心
碧云愁望夕阳西|好景无因与啜醨|霜雨满林黄欲尽|愧君书后不多题
秋风淅淅猎菰蒲|如此江山其可孤|天与玻瓈三万顷|更添一半夕阳铺
敕扫椒风第二房|俱传倩女出平康|天宫欲晓人间事|约伴相过话夕阳
朝元洞口接禺山|鸾鹤回翔杳霭间|风景依稀时代异|夕阳长羡钓舟闲
雨后西风散晚凉|一枝仙桂发天香|幽禽似爱黄金粟|飞向花边对夕阳
老眼偏明远岫孤|夕阳故遣树阴疏|蝉鸣叶底无寻处|随意闲行偶见渠
烟光寂寞夕阳时|远近钟声即复离|路静久无尘鸟迹|客来惟有鹤先知
君平帘外雨霏霏|寂寞何人识少微|怪得湖边天色好|小舟争载夕阳归
夕阳归马正从容|出峡时迎入峡风|无数好峰罗远近|朗吟身在翠屏中
千秋观下水入田|木落秋晴山近天|贺监宅前㶉𫛶路|酒船归去夕阳边
宫砖卖尽雨崩墙|苜蓿秋红满夕阳|玉树后庭花不见|北人租地种茴香
好山多在夕阳西|十曲清溪护石堤|临水草堂春事晚|垆香惊堕燕衔泥
承颜归去意如何|白岳黄山隐薜萝|此日江淹犹赋别|太行城上夕阳多
天边一线征鸿没|山色浅深墨未匀|别浦渔舟待归去|夕阳渡口两三人
新纸船窗似雪篷|晚晴初上夕阳红|披图为客题诗句|稍类南山竹院中
见说河东有凤山|问津人在夕阳湾|江鸥不管行骖速|故傍渔矶作意闲
相对蒲团睡味长|主人与客两相忘|须臾客去主人觉|一半西窗无夕阳
夕阳有意为人留|斜映寒江著小舟|远目遥岑无限意|不须萧瑟赋悲秋
十数人家门傍水|二三里路地栽桑|前溪渔棹归无数|网挂船头晒夕阳
倚空峻壁列松杉|水色岚光总不凡|一段画图奇绝处|夕阳天际认归帆
木叶凋疏天欲霜|老怀多感易凄凉|得君数语开人意|径就湖桥醉夕阳
雨后蝉声占夕阳|树疏林隙见云光|栖迟转觉秋来好|山里西风分外凉
老红新绿驻烟波|无奈青皇促驾何|又是一年春事了|杜鹃声里夕阳多
近交纸薄云翻手|旧梦冠空雪满颠|却忆画船曾听处|夕阳高柳断桥边
白莲社散夕阳收|山掩重关树掩楼|迢递不辞行去远|候归人在碧溪头
山径攲危细栈通|孤村小店夕阳红|竹郎有庙临江际|木客无家住箐中
蟹正肥时秋色老|鸦争噪处夕阳残|未须多进玻瓈碗|满树霜红正好看
碧江楼阁夕阳边|万壑千峰生暮烟|江上长松一千尺|月明常系打鱼船
芗溪长至似秋残|借得梅花作雪观|楼外夕阳犹草色|孤舟遥载与君看
苑外杨花待暮潮|隔溪桃叶限红桥|夕阳凝望春如水|丁字帘前是六朝
饱饭茶瓯到手空|缓寻芳事夕阳风|旋移丝竹深藏笋|漫长秋风远避丛
西风袅袅水鳞鳞|一曲离歌泪满巾|残柳数株鸥数点|夕阳江上送归人
夕阳微傍小窗明|便遣飞虫作意鸣|天共梅花元有约|谁教草色上荒城
庭树阴阴转嫩凉|琴书喜博济宁航|短歌不尽悠悠兴|泰岳峰前送夕阳
九朵芙蓉拥翠鬟|卷帘相对绿云闲|更邀李白题诗去|宛在夕阳秋浦间
到天亭下开春晓|丛摺万峰螺髻青|瘦策缘云上峰顶|为谁妆点夕阳屏
雪糁酴醾压树香|松花蔌蔌堕轻黄|牛冈西路归来晚|时有乌鸢舞夕阳
新晴渡口百花香|石子池头鸭弄黄|卷幔夕阳留不住|好风将雨过梅塘
曲岸平川驾小航|秋云堆里出重冈|遥看天影苍茫处|一带孤城倚夕阳
踏尽田塍转尽山|芥塘犹在夕阳间|主人缩地元多术|何事今朝特见悭
寒云无影雁寥寥|如雪冰沙冱野桥|木末夕阳未收尽|江风吹合欲回潮
岘首岧峣汉水长|习家烟树野亭荒|羊公流涕山公醉|并立残碑卧夕阳
乱后有谁三径足|日长如我几人闲|夕阳尽处春容好|更赖青云作远山
衰草寒云雁一行|牵愁水似九回肠|游人欲问千官事|翁仲无言卧夕阳
机舂坎坎水潺潺|曲折舟行乱石间|无数水禽飞不起|杜鹃花满夕阳山
纵横古帙散绳床|卧对疏帘卷夕阳|春去残花已无迹|娟娟新绿上筼筜
西风黄叶夕阳村|山水苍寒雾霭昏|手撚菊花都是泪|枯松骨立绿毛鬈
此去离亭半夕阳|乌啼旧阕夜荒茫|滔滔江水无情极|明月秦淮水一方
大姑庙前花草香|女儿港口江水长|江水江花思无限|目断鞋山又夕阳
老树苍崖渍雨秋|布帆风满夕阳舟|生平一半江湖梦|不到元龙百尺楼
江山千里笑谈中|暖热寒泉出伏龙|却看秋容能拂掠|夕阳无语敛眉峰
夕阳停棹锦岩隈|新好招携酌我杯|丛菊花残观赏罢|登楼初赋雪中梅
小雨初回作暮寒|断崖壁立夕阳间|一襟清兴无人语|旋拂禅床卧看山
十仞雕墙千步廊|宫槐簇簇柳行行|落花已被春分付|紫禁门深又夕阳
大夫名价古今闻|盘屈孤贞更出群|将谓岭头闲得了|夕阳犹挂数枝云
客游那免犯泥涂|举趾凌兢愧仆夫|暂入新乡如故里|夕阳庭院老槐疏
柳绿桃红春昼永|家童唤起睡中忙|偶然日下音书至|回首江城又夕阳
小斋无地种黄花|酒熟邻缸不我赊|惆怅无情秋已老|夕阳高树噪寒鸦
千载良谋何太劳|夕阳城下水滔滔|古来难得刘弘度|十六王头授佩刀
自裁竹笛取宫商|牛背闲吹过夕阳|几度草坡春梦觉|满身带得野花香
柳色金阊半夕阳|鲈鱼虽好未堪尝|莫言方外狂司马|多少楼船鸭绿傍
倚天翠壁夹黄流|伛偻呕哑挽上舟|今古英雄愁绝处|夕阳筹笔驿东头
田家一簇江南路|草阁柴扉近水开|人背夕阳巫峡去|雁将秋色洞庭来
启鉴悠悠两鬓苍|病来心绪易凄凉|知音不到吟还懒|锁印开帘又夕阳
平生事业共青云|邂逅重逢话旧文|杨柳歌残清宴罢|夕阳归马带馀醺
戏马台前春草深|歌风亭上夕阳沈|千年秦鹿空鹰犬|一片徐山自古今
春时宿处雨浪浪|至后重投张氏庄|际晚乌银何许买|夕阳特地恋寒窗
黄渡坎西仍渡河|行行官树夕阳多|客程莫怨黄昏近|明月满空流素波
茅屋疏篱映短莎|窗前高树夕阳多|白云不断桥边路|犹许幽人策杖过
高台突兀玉千寻|尚想当年翠辇临|坐守夕阳移半塔|我吟未了让蝉吟
吴王城下水连村|梅雨新晴海雾昏|谁复吹箫市朝变|夕阳芳草断人魂
嵯峨高锁夕阳红|斜入吟窗秀色浓|六里青山长满眼|不劳云片学奇峰
欲问红蕖几莟开|忽惊浴罢夕阳催|也知今夕来差晚|犹胜穷忙不到来
东晋群贤事已荒|却于纸上见清狂|茂林修竹今何在|一段风流付夕阳
归鞍常苦夕阳催|小憩聊分饮胙杯|万一得年如小父|尚堪十度扫松来
云气须臾变化中|海潮雨过夕阳红|浮生那得长闲者|纵有扁舟不任风
百尺高楼挂彩烟|锦筝银甲乱哀弦|夕阳欲下帘深捲|望见西江万里船
水绕陂田竹绕篱|榆钱落尽槿花稀|夕阳牛背无人卧|带得寒鸦两两归
少年朝暮钓池傍|嬉戏哦吟送夕阳|却忆子陵台上月|至今千古共流光
古木参天叫杜鹃|春愁浑在夕阳边|看君此画还三叹|忆得西江上水船
水面烟浓白鸟低|数峰青锁夕阳西|隔波莫是仙源否|恰到波心路已迷
芡觜静缄秋水碧|梨腮深抺夕阳红|近来诗社争相胜|幽讨冥搜字字工
采采黄花浥露香|眼中彷佛对柴桑|风流谁送先生酒|共坐南山醉夕阳
断堤疏柳不成行|上有寒鸦带夕阳|十载丹青那更得|烟波江外老林郎
涨水经春处处通|悠悠双桨夕阳中|谁教醉眼添诗思|不是松江万顷红
黯淡滩头一艇横|夕阳西下大江平|与君不负平生约|同向金鳌背上行
日脚初长雨满川|杜鹃声老夕阳天|予心底愠难为解|故向南风奏管弦
万点寒鸦噪野烟|保州城上夕阳天|道傍苔碣麒麟卧|知是谁家旧墓田
湖上新晴人竞游|幽怀无处领清秋|夕阳送尽歌船了|始放钟声出寺楼
堕楼人去旧园荒|野树残烟几夕阳|只有多情花底鸟|白头犹自说兴亡
湘中病客思归日|城上高楼独倚时|半树夕阳鸦集早|一江秋色雁来迟
名山无复见金堂|尽日苍峦对夕阳|还向江城动悲思|背人惊雁两三行
耕罢东皋下陇头|澹烟芳草夕阳收|牧童惯识林塘路|笑坐归来稳似舟
晚气阴阴别作寒|夕阳林下动归鞍|忽然人报后山雪|更上上清宫上看
雨馀溪水十分盈|更著秋潮数寸生|西浸夕阳东浸月|并于池面作鲜明
探骑遥从大漠还|谁吹羌管夕阳间|梅花杨柳俱零落|一夜归心绕故山
弯弯田角路周遭|摘尽柔桑露浅蒿|无限寂寥门半掩|一车偏健夕阳缲
漠漠轻云过野墙|新枫矮柏色苍苍|平田鹳迹留残雨|深坞鹂声带夕阳
楼台金碧五云边|秋水光涵一镜天|山郭蹇驴人去远|夕阳应棹渡头船
桑竹萧条带夕阳|故居依约古河傍|颓垣坏甃无寻处|父老犹言学士庄
蕉林枫树隐人家|两岸庭畦半种茶|小妇提筐行处掇|归舟犹带夕阳斜
碧云堆里共徜徉|莫厌扪天带夕阳|游遍桂州岩穴后|更无闲梦到南方
乌石冈头白苎衣|几回醉伴夕阳归|山中兄弟遥相忆|未必天心与我违
前村烟火有无间|疏树离离映浅湾|向晚微风吹雨去|片帆遥带夕阳还
尽日长松乱石间|不知身带夕阳还|耳边何用闲丝竹|一路溪声送出山
扁舟深入水云乡|浩渺浑疑带远江|蓼岸阻风还度日|夕阳依约照篷窗
山木无端又一秋|夕阳和影上扁舟|旧时十二峰前路|惟是猿声共客愁
浴凫飞鹭聚寒塘|落雁归鸦映夕阳|忽忆湖南烟树里|倚栏秋思正茫茫
金明驰道柳参天|投老重来听管弦|饱食太官还惜日|夕阳临水意茫然
一瓶颜色似甘泉|闲向新栽小竹前|饮罢身中更无事|移床独就夕阳眠
一日能归一日仙|莫言华发未盈颠|夕阳江上收帆早|半夜何妨浪拍天
家住夕阳三峡口|人行秋雨二崤间|不知何处真堪画|移得柴门对楚山
马踏渭滨春草乱|鸟啼白帝夕阳深|汉家浑是皇天做|渠是通天一寸心
红蓼青芦媚一川|夕阳偏丽晚秋天|吹沙已老松鲈上|日日江头望钓船
独隐清江秋思长|晚潮初上水亭凉|海门云起双峦暝|一抹银花影夕阳
平塘梦断夕阳红|曲槛容遮五夜风|一点春愁分不去|当阶斜睨锦熏笼
山中习静共忘机|人懒开门鸟懒飞|纵过河东知不远|板桥常带夕阳归
山色微茫好放船|秋渠野水夕阳边|西风更洒菰蒲雨|羡尔沙鸥自在眠
同居泮水采香芹|契合金兰独有君|只恐一帆江浦上|离襟愁对夕阳分
蒲叶青青艾酒黄|移来孤艇共相将|江头几点分龙雨|一半霏微半夕阳
东城酒散夕阳迟|南陌鞦韆寂寞垂|人与长瓶卧芳草|风将急管度青枝
淡烟漠漠古城头|老树拿云瞰碧流|鸦背夕阳添晚景|就中描出一天秋
凉霜八月塞天寒|飞度衡阳楚水宽|少妇楼头初掩瑟|一行先向夕阳看
向晚闲行步夕阳|归来松径已昏黄|隔林风度钟声细|认得庵中炷夜香
瞑倚蒲团卧钵囊|半窗疏箔度微凉|蕉心不展待时雨|葵叶为谁倾夕阳
石龙山顶拔巍颠|我此登临骨凛然|直上更无容足地|速回犹在夕阳天
帘捲疏风入小楼|夕阳衔雁欲西流|无人细说吟边事|独有黄花共晚秋
能使新声入旧词|秋风江上夕阳时|晓来定有花含泪|莫向尊前唱柳枝
溪上北风天雨霜|野田高下散牛羊|前村落尽乌桕叶|无数人家在夕阳
白鹭芳洲廿里长|家家花发暖飞香|轻舟未忍随潮去|公主坟西吊夕阳
三月正当三十日|夕阳欲尽乱啼鸠|榆钱铺地应无数|买得春光几许留
水落云寒野墓孤|夕阳红树血模糊|香帘翠幕知何许|三月天南听鹧鸪
衡宇依然没草莱|已无吟叟杖苍苔|夕阳一片疏篱下|几点寒花独自开
短棹轻舟载夕阳|独寻新句下横塘|白鸥却是催诗使|飞探苹洲醉墨香
伍年重到支公院|物态人情尽不同|唯有寒柽暗秋色|依然蝉噪夕阳中
与君有约看梅花|准拟尊前共笑歌|花已飘零君不至|夕阳芳草奈愁何
离离野树绿生烟|灼灼山花烂欲然|酤酒人归春渡寂|柳根闲系夕阳船
月上高台云半屏|洞门休唤夕阳扃|巍冠不整跏趺坐|秋楮斓斑数点星
烟收云敛夕阳残|高下青松远近山|白鸟自飞人自度|个中真意憺忘还
愁心一倍长离忧|红树青山水急流|门外晚晴秋色老|不堪吟倚夕阳楼
少小交游廿载馀|往来门巷几曾虚|夕阳泪洒邻人篴|何处而今觅旧居
江村暝色渐凄迷|数点残鸦杂雁飞|雁宿芦花鸦宿树|各分一半夕阳归
绿野新晴风日凉|肩舆细路转重冈|桥边野水侵官道|旋唤渔舟渡夕阳
雨后风微荷芰香|顿驱初暑作疏凉|黑云捲尽青天大|却倚湖光看夕阳
春风袅袅夕阳西|芳草菲菲杨柳堤|行尽溪山有茆屋|青林深处一鸠啼
十亩苍苔绕画廊|几株红树过清霜|高情还似看花去|闲对南山步夕阳
自织春蓑学治田|山寒辛苦不逢年|摩挲此腹何时饱|黄犊夕阳相对眠
胥浦红霞照碧流|夕阳影里衬渔舟|望来不异天孙锦|一幅鲜明晚未收
小春天气暖如烘|山果漫山黑间红|缓步崇冈清眺罢|悠悠归咏夕阳中
岸落残红锦雉飞|渡江船上夕阳微|一枝犹负平生意|归去何曾胜不归
罢钓归来未夕阳|瓮头新酒绿生香|饮馀只向船头坐|杨柳风清水面凉
未须比拟红深浅|更莫平章香有无|过雨夕阳楼上看|千花容有此肤腴
两岸斜风万灶烟|数声柔橹夕阳天|江空月落人何处|琴剑东游忆往年
平湖高柳绿千堆|莫为寻芳取次回|欲访同参德云老|别峰霁色夕阳开
秀出香炉万岭西|远公精舍夕阳低|怜君我欲逃禅去|相逐寒云住虎溪
绿萝烟暝夕阳收|何处𤠔啼更倚楼|京国故人分别久|楚云湘水共关愁
寻花篱下蝶牵引|酌酒林间鸟劝酬|山色不随春态老|笛声自起夕阳愁
夕阳西去一凭栏|眼底黄花自岁寒|姚魏终皆非正色|请君细把楚骚看
千寻松柏暗成围|遥见宫花隐翠微|不向夕阳窥路暝|那知云外有樵归
尔闭高斋送夕阳|余愁肺病卧空床|何缘对挟飞龙去|万仞青天坐石梁
江头重整旧渔衣|触起眠沙鸥鹭机|烟渚芦花留不住|叶舟还趁夕阳归
北来朋友不如鸿|几个西飞几个东|多少登临旧台观|阑干闲在夕阳中
不奈梅花尔许愁|天寒孤倚夕阳楼|近城鸥鹭逢人惯|肯与渔蓑共钓舟
碧水丹山映杖藜|夕阳犹在小桥西|微吟不道惊溪鸟|飞入乱云深处啼
独酌怡然万虑平|夕阳窗牖喜新晴|矮床睡稳谁呼觉|只有幽禽一两声
碧瓦朱甍午影凉|软风翻袂送清香|荷花也似知秋近|故敛羞容避夕阳
阔水弯弯绕郡城|老蝉鸣入车轮声|西风吹客上马去|夕阳满川红叶明
哭到先生道已穷|夕阳千古起悲风|耆英会上减名哲|高士传中添此翁
芳草不随春水绿|连山犹带夕阳明|人生有酒且行乐|休向河梁问子卿
几曲春渊逗碧塘|翚檐沙版照波光|多年不浴荀池凤|戏鹜时时下夕阳
廿载青衫阅岁华|殡宫遥映夕阳斜|春风何处山阳笛|落尽棠梨万树花
西山和影浸空江|落木无烟带夕阳|立尽阑干秋思远|风鸦云雁两三行
短篱腐草化流萤|闪闪光飞似自矜|不是向明心一点|夕阳何处问渔灯
从来嫌用和羹字|才到诗中俗杀人|一片彩云溪上暖|兴随芳草夕阳新
亲向东篱手自栽|夕阳小径重徘徊|花应得似人乖角|过了重阳烂漫开
柴门不启白云栖|为忆君名未敢题|何似竹林嵇叔夜|携琴载酒夕阳低
袅袅含情送夕阳|又随行色上离觞|春风何事催人别|明日樽前是故乡
古松悬瀑挂清秋|分付人间百道流|半壁明霞一藤杖|夕阳为我小勾留
高柳西风送夕阳|夜深牛斗各苍苍|扁舟忽忆南轩下|万个清阴竹筱傍
山月溪风两自由|紫兰绿桂等离忧|狂歌郁郁成何事|一片夕阳芦荻秋
灞陵山色动秋风|开遍黄花九月中|每忆江南带霜树|夕阳疏叶渡头红
夕阳槐影上帘钩|一枕清风梦昔游|梦见钱塘春尽处|碧桃花谢水西流
春暖平原烟草肥|柳阴牧罢夕阳微|儿童惯识林塘路|纵著鞭绳月下归
吹箫人去竹房空|海内犹怜学术工|最是西泠桥畔路|淡烟疏柳夕阳中
寒江如梦夕阳斜|休笑诸贤误晋家|雨打风吹碑已泐|英辞空自雨天华
云山蒙董石陂陀|闲坐船头看绿波|怅望佳人渺何许|竹枝声断夕阳多
江曲柴门日自关|夕阳舟楫断萍间|寒流远近长如玉|流过渔矶便不闲
一望平林压浪过|白云淡淡影无多|夕阳风急归心晚|犹听前溪起棹歌
桥上红阑倚夕阳|东风吹送禁梅香|王孙走马晴堤远|杨柳青青春草长
晚风吹棹夕阳边|花媚罗裙倍可怜|忽见西陵生片月|弄珠神女下长川
雨外夕阳摇树明|山云吞吐乱阴晴|飞帆一点知谁子|疑在元晖画里行
莺啼燕语各分明|最爱春声自物情|风送夕阳宾客退|一帘香雾浪纹生
老眼山林自是宜|卧龙春晚夕阳迟|芒鞋竹杖经行遍|绝胜篮舆喝道时
红尘飞不到青山|宛转桥东水合寒|立尽夕阳桥上客|看山看水不知还
书满茅堂药满园|路蹊深绝似桃源|夕阳过去樵声尽|一个猕猴出掩门
雨如尘点送新凉|云作鱼鳞衬夕阳|蓬户清闲贫亦好|笋舆安稳病何伤
春浓已伴客愁浓|门掩雨馀江上峰|莫道夕阳无一事|远颦眉黛更千重
老翚笔意师观远|怪石长松气凛然|四十年来真迹乱|夕阳红树满山川
帝已龙飞我故鱼|乾坤等是一蘧庐|夕阳晒却蓑衣了|试问妻孥有酒无
上书不上登封书|乘车但乘下泽车|夕阳独立衡门外|闲看村童学钓鱼
匆匆岁月为谁忙|静倚梅窗到夕阳|老菊不知秋已去|晚风时送短篱香
山屐经过满径踪|不堪吟罢夕阳钟|白沙翠竹江村路|云碓无人水自舂
不因贫病不思乡|愁绪弥天恨夕阳|自顾一身如此小|千峰犹恨莫能藏
不见山头再举烽|断霞遥映夕阳红|申亡已兆东迁祸|奚啻妖姬一笑中
汉梁王苑古台西|秋思纷纷独杖藜|云压高城雁飞尽|一声寒角夕阳低
江南春水拍天齐|鸿雁成行向北飞|未必云山便相隔|秋风还带夕阳归
岸草园花远近香|倍江亭馆夏风凉|凭虚一望天连水|几个飞鸿带夕阳
夕阳山气蔼葱葱|路转松阴复几重|行过石桥人未见|数声先听寺楼钟
梦幻空花祇自知|潜思二十九年非|夕阳芳草曾行处|谁料红莲步步随
晓出看花到夕阳|归来犹带碧桃香|王孙不识春光好|夜夜鸣丝向曲房
山高结茅不厌低|山下如今路已迷|新月夕阳都不管|晚来愁绝数峰西
进步如升百尺竿|夕阳尽我此跻攀|梅花落尽雨初歇|犹有馀香染碧山
一江秋水浸寒空|渔笛无端弄晚风|万里波心谁折得|夕阳影里碎残红
玉蝀金鳌跨夕阳|风清海子碧波长|荷花千顷无人采|落尽仙姬镜里妆
竟日看山送夕阳|板桥归去月如霜|倦来一枕松间梦|不到红尘底事忙
一声两声松子落|一片两片枫叶飞|夕阳在山新月上|道人相伴一僧归
闵雨才宽又畏风|从朝愁到夕阳舂|谁教官到二千石|不学当年邴曼容
马蹄西去夕阳催|浓淡寒山翠作堆|北雁无情怕秋热|带将寒信过江来
长天古木染秋霜|红叶栖乌满夕阳|岂少踏枝翻一叶|只无诗句恼于郎
云低天阔七星台|鸿雁远衔霜信来|汾水晋山今古梦|夕阳无语重徘徊
纱幮纹簟北窗眠|只道清声比管弦|谁念夕阳官道里|几多客旅听凄然
夕阳茅屋占江干|风敛炊烟作暮寒|闲看月光牛背上|画图添我一樯竿
琼姬羽化归天去|花后香销扫地空|要觅扬州旧风物|夕阳禅智立秋风
字草情真读未休|夕阳河上便登舟|望中不见书来日|一点征鸿一点愁
礼斗坛边下夕阳|焚香绝顶奏虚皇|不知谁唤群仙到|零乱星河白玉床
水边杨柳映楼台|楼上红窗面面开|风景不殊人事别|夕阳沙岸首频回
一枝倚竹偏宜雪|半树歌檐转怕风|客意不平花又拗|和愁挂在夕阳中
岸芷汀兰远近香|水边亭馆夏风凉|凭栏吟望天无际|几□春山在夕阳
应接山光到夕阳|候禽聒聒送春忙|年华鼎鼎催人老|将见青青梅子黄
当时战血有馀腥|白土经年草不青|留得遗民几家在|夕阳村里掘芜菁
𫖯望群峰目已惊|山僧更解说山情|夕阳归去心难足|未听飞泉雨后声
家家柳色染轻黄|柳外归鸦噪夕阳|屋角有烟青不断|粞儿饭熟淡齑香
菱叶青青水荇齐|绕篱黄蝶菜苗肥|夕阳谁送山人醉|坐看儿童跨犊归
池阁新晴见海棠|试将杯酒问春光|主宾可是风流杀|一片红云过夕阳
桑柘阴阴碧草齐|隔溪茅屋夕阳低|村南村北无人迹|惟有山鸡背水啼
征骑踯躅计行踪|昂首高原复断垄|衰草连天尘障里|村庄又听夕阳舂
五月南风熟桄榔|六时僧自礼空王|山门阒寂游人少|留得蝉声满夕阳
闻道美人荆楚行|片帆风色度江城|夕阳欲下复何处|九十九洲芳杜情
闲身终日比云闲|不是秋风栖碧山|却讶枝头双白鸟|夕阳飞倦未知还
半坞夕阳红树叶|一村鸡犬野人家|牧童歌笑牛羊下|太古淳风尽属他
秋来清血洒潇湘|遥望东流带夕阳|为过金山沾法力|便随潮水入钱塘
秋风淮水下如倾|云际征帆片片轻|目断平原双倦鸟|夕阳无限故乡情
旋买扁舟载一翁|片帆吹下夕阳东|西风欲织江头锦|催染秋林叶叶红
闲人无处破除闲|待得渔舟一一还|峰顶夕阳烟际水|分明六幅巨然山
窗中远看眉黛绿|尽是当年歌吹愁|鸟语夕阳人不见|蔷薇花暗小江流
芙蓉花发西华寺|远访残碑到石门|一曲贪泉歌未了|夕阳红近水西村
金牛谷里树苍苍|一入千峰但夕阳|浪迹莫愁难问讯|题诗多在朗公房
风流千古擅词场|濯锦江头正夕阳|花发小桃寒食夜|莫将魂梦恼元郎
计偕当日此攀跻|曾有狂词岭上题|治策山河成漫语|千峰秋色夕阳西
芙蓉冰面落残红|尚有馀香逐岸风|一片秋光描不得|翠禽时掠夕阳中
女甥携抱远相从|骨肉情深反负公|南郑江头三尺冢|夕阳衰草万山中
庭梧昨夜试新霜|坠叶成丹蝶已黄|更堪羌笛城头起|一片关山在夕阳
此时登览恨难同|楚水吴云望不穷|一簇帆樯秋浦外|几家砧杵夕阳中
秋来强上夕阳楼|十二珠帘总上钩|目断天涯人不见|满怀都是别离愁
采菱人散夕阳收|冷落西溪风露头|飞入白鸥花一色|暗香来处月如钩
隔帘见竹早清幽|卷起疏帘满眼秋|一搭夕阳收不得|被人都送上帘钩
秋风白露荻花鲜|万顷波光接远天|怅望伊人何处是|孤舟荡漾夕阳边
迹远尘嚣地更偏|心游物外兴悠然|夕阳欲下鸟飞尽|喜有南山在目前
粉云牙贴小窗凉|坐见澄波泛夕阳|更持夜深方有意|半环新月上重床
乱蝉鸣咽夕阳天|杨柳阴中几客船|岸下长江流浩浩|谁知岸上有乾田
习家池沼草萋萋|岚树光中信马蹄|汉主庙前湘水碧|一声风角夕阳低
小楼萧洒面晴川|袅袅西风扫暮烟|碧水明霞两相照|秋光全在夕阳天
槿华数树夕阳时|收拾秋光在短篱|自紫自红还自碧|祗应独有暮蝉知
鸭群无数夕阳边|蒲草平沙晚涨宽|欲识澄明三万顷|凭君须上驿楼看
来时池草吐春芽|秋水惊心落藕花|空记三秋故乡梦|夕阳衰柳看归鸦
水竹苍苍闭草庐|夕阳闻道客停车|多情正好留名字|归见芭蕉不见书
芳草平原水满陂|夕阳牛背影差池|青童黄犊相呼处|记取前朝卖剑时
一川红涨夕阳波|幼妇碑残锁绿萝|不止但争三十里|曹瞒元不识曹娥
两山松栎暗朱藤|一水中间胜武陵|午梵隔云知有寺|夕阳归去不逢僧
晓上西华爱日凉|松风如雪洒衣裳|夕阳欲没月初上|乱石满山疑卧羊
王谢池台两岸空|水禽争哢夕阳中|丽华妖血流难尽|化作荷花别样红
岳州西望洞庭山|万里烟波羡汝闲|湖上卖鱼仍买酒|钓船犹载夕阳还
水国秋来少见晴|夕阳忽映小窗明|西风飒飒林间叶|乍听犹疑是雨声
湖堤插柳早青葱|犹带隋家旧土风|莫笑千株尺来许|看渠揽尽夕阳红
庞公旧隐鹿门山|近在襄城汉水间|石洞草荒无路入|夕阳时见鸟飞还
庙门高倚夕阳开|古木苍藤猿啸哀|金阙汴京何处所|慈元宫殿长蒿莱
杖策闲来步夕阳|云峰遥望意何长|峰前二妙相暌久|鱼雁东西两渺茫
牛背相驱下陇时|夕阳门巷景迟迟|欹眠倒立休相讶|造化从来似小儿
西来汉水接江流|大别山前旧沔州|看到夕阳无尽兴|一行飞鹭下汀洲
一度春来一度新|夕阳花坞净无尘|负暄孤坐松根石|细看横枝间绿筠
八面疏棂挂夕阳|楼头云色尚飞扬|屋梁咫尺亲颜在|不用褰帷望太行
碧天如水片云收|雁雁西风字字秋|江上有楼休独倚|夕阳衰草几多愁
十里秋风画角哀|夕阳光景亦佳哉|正疑白鹭归何晚|一片雪从天际来
树树秋风响涧阿|夕阳收处暮霞多|何人艇子苕溪上|唱得吴侬子夜歌
暑渴消时酒半醒|自调冰水贮银瓶|夕阳又带梧桐影|过到窗间第二棂
江上支筇眼界宽|夕阳影里水云寒|凭谁说与闲鸥鹭|借我渔矶把钓竿
一片秋波万叠山|丹枫白草夕阳间|征鸿只解将愁去|不见孤帆送客还
新秋女伴各相逢|罨画船飞别浦中|旋折荷花伴歌舞|夕阳斜照满衣红
墙头正对南湖柳|湖柳迎风翠扫空|最喜音声为佛事|乱蝉赓唱夕阳中
归思关心路转遥|打头风急滞兰桡|夕阳江上秋无数|血点蜻蜓立碧苕
已晴复雨雨还晴|惯阅人间梦不惊|小立栏干搔短发|乱云飞度夕阳城
枫桥西下夕阳斜|重到关门问酒家|记得当年分别处|一船秋色载黄花
兴来且自种桑麻|倦即逡巡问酒家|徙倚漫凭醒醉否|一床欹枕夕阳斜
雨余芳树净无尘|草色蒙茸浅带春|茅屋石田应尚远|夕阳愁杀独归人
马上姿容河朔风|吁嗟不见夕阳红|长江自小为邻舍|昨日归来无此翁
灿锦堂西过夕阳|水风吹起芰荷香|内监催扫池边地|准备官家纳晚凉
出关愁暮一沾裳|满野蓬生古战场|孤村树色昏残雨|远寺钟声带夕阳
秋入溪山草半黄|白云红叶共苍苍|清商一曲无人听|独步荒林看夕阳
门前不改旧山河|破虏曾轻马伏波|今日独经歌舞地|古槐疏冷夕阳多
明星当大路|旭日照长林|晨起坐房室|秋风吹我襟
玉儿本来洁|新妆不爱浓|秋风罗袖薄|飘飘若为容
梦断清宵月|愁深长乐宫|无劳怨团扇|渐冷是秋风
始见椒花绿|又惊椒实红|客心正郁郁|作底对秋风
纵猎五原中|谁收燕雀功|飞来还一息|敛翮待秋风
秋风台上起|霸气至今存|月色长空满|凄清引啸猿
君恩如纨扇|惟恐值秋风|方喜入怀里|安知弃箧中
几见秋风来|坐念岁月改|宫蕉泣白雨|孤愁越青海
水月淡无际|秋风清可怜|是谁能领略|罢钓老渔船
忆昨秋风起|君曾叹逐臣|何言芳草日|自作九泉人
几点愁人泪|不许秋风吹|吹到长江里|江流无尽期
莫问昆仑山|云断一千里|莫对渊明花|秋风中夜起
翳翳云中树|亭亭江上山|秋风生柁尾|荡漾碧波间
小雨洗红叶|青山舒白云|秋风有奇处|我友得平分
离人如猕猴|争聚山谷里|木叶不充衣|秋风夜中起
静闻斗牛奔|闲数群蚁过|秋风拂庭槐|枕书欲酣卧
芳树日凋零|为怨秋风薄|唯有山中人|无心任开落
每爱罗家老|殷勤久不穷|秋风新栗熟|先送满筠笼
挂锡辞吴峤|支筇入晋关|秋风秋叶里|独向五台山
结草为庐舍|人称安乐窝|秋风满天地|将柰此中何
霜天木芙蓉|陆地旱莲草|水花云锦尽|不见秋风好
决水转横渠|交塍画方罫|秋风报秋熟|满顷吹罢亚
秋风送尔去|尔去几时来|独立江亭上|长空一雁回
暑雨茅柴熟|秋风淮白肥|留连阮校尉|何日跨驴归
帘内延湘妃|帘外种湘竹|秋风何泠然|淅淅动苍玉
秋风不相谅|吹我破衣裳|独起向前阶|误踏草上霜
光武中兴主|严光避世翁|云边一片石|江上几秋风
秋风来苍梧|白月下九疑|不见湘夫人|一枝空泪垂
莱公经济业|志在巴东诗|斯人不复见|亭上秋风悲
北阙新王业|东城入羽书|秋风满林起|谁道有鲈鱼
吟得秋风老|敲窗意转深|凭将林下事|为寄与知音
范蠡平吴后|秋风理钓船|情空青嶂下|梦落白鸥边
西岩谢翱冢|一径惟莓苔|相对鹿麋坐|秋风时自来
紫丝浮半滑|波上老秋风|忆共香菰荐|吴江叶艇中
秋风生夜凉|风凉秋夜长|贪看山月白|清露湿衣裳
江流束素中|山势蜂腰外|岂为望乡关|秋风减衣带
秋风故关路|蝉噪日斜时|有客驱征马|茫茫天一涯
岁熟田家乐|秋风客自悲|茫茫曲城路|归马日斜时
秋风吹铁衣|征人望金阙|吹笛满关山|忽落城头月
万里乘槎来|锦衣惊昼炫|相逢秋风中|忽发一笑粲
离别向漳台|秋风恨莫裁|暂因春梦歇|何苦寄书来
淮海逢重九|尊醪幸不空|黄花偏有色|宁敢怨秋风
绛帻秋风里|青城夜月中|君王有先见|应写雁来红
梦里君王近|宫中河汉高|秋风能再热|团扇不辞劳
戢翼石梁阴|秋风日夜深|使君莫行野|江水荡人心
旧亭红粉阁|宿处白云关|春日双飞去|秋风独不还
木叶已辞柯|秋风日更多|楚人肠易断|莫□□□歌
晚雨轩窗润|秋风池沼香|爱花不忍折|恰似惜甘棠
江渚秋风起|荷花渐觉稀|小舟闲并看|日暮未言归
袅袅秋风思|微波起洞庭|西林乔木底|雨卧一枝青
西方金粟身|仁立双林下|给园无秋风|布地却非假
孤村翳余景|秋风在空谷|落日淡烟芜|坐看千里绿
飒飒秋风来|衣衾愁未整|莫作闺中寒|且作天涯冷
诗老吾衰矣|秋风又飒然|黄花香五度|八十太公年
每思贵池鱼|曾涉贵池水|美人不招来|松柏秋风起
高树秋风急|疏林夕照斜|柴门临水岸|几簇拒霜花
秦楼花发时|秦女笑相随|及到秋风日|飞来欲问谁
梦过汉陵间|秋风石马闲|当年侍臣泪|泣尽向三山
寒月下疏桐|清霜醉晚枫|客心元自冷|不是为秋风
千里开平楚|丹梯延伫中|山山堪落帽|不必待秋风
散点空阶下|闲凝细雨中|那能久相伴|嗟尔𣨼秋风
裂石作翠竹|秋风生晚凉|政须人啸咏|应记我行藏
结庐菰蒲中|柴门映碧水|蒹葭何苍苍|两岸秋风起
秋风新饭香|蔬亦美可茹|宁知世有人|万钱无下箸
色借苍苔古|春随野蔓空|回看五陵上|无树起秋风
古屋秋风里|当同鲁仲连|空尊搔白发|环堵坐青天
秋风动林叶|夜雨滴池荷|孤客睡不着|乱蛩鸣更多
望处天仍阔|云边雨未成|秋风莫吹散|留作打篷声
筦簟秋风里|年来始觉愁|殷勤玉阶上|总是数萤流
江上秋风起|鲈莼正忆家|舟行良不恶|日啖小鱼虾
江上芙蓉开|江上芙蓉谢|开谢总秋风|江流无日夜
斋居何肃肃|门掩秋风里|谁拂床上尘|为拜颜夫子
池上秋风起|池中秋水凉|芙蓉好颜色|可惜不禁霜
烟锁池塘柳|烽销极塞鸿|东枝罢春水|南翼怨秋风
商意变绿荷|秋风落江渚|零露忽泥人|愁闻鹡鸰语
藜床坐来久|前年曾到门|闻道蓬蒿满|秋风著旧根
零乱金错刀|参差凤凰尾|翠影落湘潭|秋风吹不起
积雨莓苔色|秋风松桂林|莫随蓬鬓改|黄落见真心
秋风几万里|一色是青云|谁信天山路|无书可寄君
窈窕复蒙茏|千山万竹中|幽人夜惊起|秋雨共秋风
燕角号良材|楼烦劈未开|秋风悬臂出|何处一鸧来
日暮秋风起|遥闻横笛音|凭高何限意|萧瑟动寒林
松霭郁空青|抱膝恣玄想|一派涛声来|秋风起阁上
布衾生凄寒|夜夜梦归去|心恐秋风深|摧残紫荆树
天地又秋风|溪山忆剡中|孤舟幸闲著|借我访支公
长夜君先去|残年我几何|秋风满衫泪|泉下故人多
我初卧病时|桑麻翳负郭|扶杖延秋风|山川俱黄落
冉冉横枝竹|低垂向楚皋|秋风何处发|吹起凤凰毛
山木秋风高|黄叶扫复堕|落日照柴荆|烹茶敲石火
草色浔阳江|灯前武昌客|独坐秋风来|蒹葭时摵摵
白日林中静|秋风此室闲|黄华无限意|相对一开颜
野水江湖远|秋风芦叶黄|南飞旧兄弟|一一自成行
秋风满天地|塞上最悲凉|树声和暮角|尽捲入离肠
绿英满香砌|两两鸳鸯小|但娱春日长|不管秋风早
峭石立四壁|寒泉飞两龙|人间苦炎热|仙境已秋风
秋风靡靡吹|舟入芦花里|相呼隔岸人|声堕半江水
垂阳何靡靡|繁阴覆谷中|芳春信多美|预恐起秋风
明月生遥岑|清光转华薄|楼上忆君时|秋风动罗幕
怒翮摩青天|秋风真得意|可怜乌鹊俦|一枝聊自寄
舣舟不能前|已复日西没|赠子以幽兰|秋风正披拂
水绕荒城柳半枯|锦帆去后故宫芜|穷奢毕竟输渔父|长保秋风一幅蒲
诉尽中情为两诗|可怜谁识汉文姬|归来已觉秋风晚|标格犹应似旧时
内苑秋风木叶残|班姬曾为赋齐纨|六宫何处无愁思|不断阴虫泣夜寒
荷已无花柳欲陈|秋风飒飒水粼粼|湖山惨淡西施老|细看终于胜丑人
宾主相忘间浊清|坐中谈笑杂歌声|道人嘿坐无分别|总是秋风万籁鸣
秋风篱落漫徘徊|那得黄花大似杯|谁送草庭三四朵|可能分寄一枝来
雨过连营月满篷|一声清啸倚秋风|惊波不动江如练|东望扶桑欲挂弓
玉文堂上写琅玕|只作吴兴老可看|一夜秋风动寥廓|彩云零落凤毛寒
平生交态如兄弟|此日悲歌不忍闻|欲寄秋风两行字|九原无雁独怜君
年过富贵鬓斑斑|千里戎衣几日还|只有海门西畔月|秋风吹过雁门关
老去长裾满泪痕|秋风又曳向何门|可知十载龙阳恨|不道前鱼亦主恩
当日呼鹰意气雄|高台挥羽立秋风|自从一饱飞扬去|空有鸦啼夕照红
何人画此好头赤|绝胜天厩玉连钱|龙媒散落在何处|苜蓿秋风生暮烟
文旌西去感秋风|汉代豪华祇废宫|静夜搜奇心自远|千年宝气有无中
须江楼上倚秋风|草树荒凉故垒空|吹尽角声人不见|画桥和雨系艨艟
西来汀水欲朝东|万嶂千岩一缕通|急濑掀刀难坐望|轻帷短被卧秋风
衮衮红尘客未归|秋风吹老芰荷衣|几回欲寄相思字|不见潇湘一雁飞
大江南去水茫茫|到日秋风为解装|栖鸟渐闲人渐少|不知何处是家乡
光阴百岁迅流霞|一曲东篱擅马家|何似翰林新水令|秋风迁客走天涯
曾上君山第一峰|遥看湘岸起秋风|今朝忽忆王摩诘|都在淋漓醉墨中
秋日园林千橘香|柴门几席秋风凉|我寄冥心与萝月|闲倾尊酌问羲皇
秋风采采傍疏篱|开遇重阳尚未迟|晚节有香谁爱惜|只应陶令是心知
日落江门霁色开|拍天帆影入楼台|荻芦两岸秋风冷|疑是乘槎河汉来
冰鉴传神苦未工|传来恰恰五秋风|又将老丑形骸子|般入刘家画苑中
嘉树萧森六月凉|上有凌霄百尺长|秋风莫剪青青叶|留取清阴覆草堂
四野秋风交敝庐|时平不用蔺相如|有人来问生涯事|指点蓑衣学钓鱼
少年万里度关河|老遇秋风感慨多|草圣诗情元未减|若无明镜奈君何
阿母瑶池信不通|茂林松柏老秋风|野池春雨丛篁绿|青鸟犹来认故宫
关月明明良夜何|秋风肠断马嵬坡|也应不为真妃惜|祇憾当初白骨多
黄梅雨熟汝辞家|数得秋风到藕花|书里悬知有归日|醉中不复问年华
秋风吹客客凄凉|君欲还乡我忆乡|山好真登秦望处|石桥偏拾禹馀粮
秋风长铗幸生还|明日孤臣入楚关|莫道三年人万里|天涯消得几重山
溪上茅斋锁碧丛|傍门荒树隐秋风|苔深径小无人迹|落日虫鸣柿叶中
清江水合浊江流|闻说瀰漫燕尾洲|想像秋风秋月下|登临不减岳阳楼
万顷寒潭镜面平|数声征雁叫霜晴|满林落叶秋风老|山路黄昏人少行
杨柳青青叶尚稀|赠行空有泪沾衣|他时何处添离恨|水国秋风一雁飞
羞与春华艳冶同|殷勤培溉待秋风|不须牵引渊明比|随分篱边要几丛
有山如此可忘看|政恐轻舟下急滩|卯酒一杯扶病起|秋风千里怯衣单
秋风千里雁横沙|桂岭无霜坠桂花|为感仙槎江口月|故园随我到天涯
萧条沙苑贰师还|苜蓿秋风尽日闲|白发圉人曾习御|长鸣知是忆关山
甫蠕祠堂岁月深|秋风潇瑟满平林|不知笠泽人归后|千载谁同遁世心
短笛同吹杨柳枝|一声嘹喨一声悲|秋风夜送闻何处|此调人间总未知
云里不闻双雁过|掌中贪见一珠新|秋风袅袅吹江汉|只在他乡何处人
修竹檀栾候馆东|别来相见又秋风|囊钱莫更频沽酒|我是愁中君客中
揽辔南乘使者轺|秋风古道不辞遥|豺狼扫迹疮痍复|须遣遗民感圣朝
钿金拖蜡道家妆|篱下秋风久久香|前后开来二十日|只应分付两重阳
野草寒烟眼望荒|秋风飒飒树苍苍|不知此地是何处|怕听猿啼恐断肠
芦梢向晓战秋风|浦口寒潮尚未通|日出岸沙多细穴|白虾青蟹走无穷
秋风吹雁过西东|怪事无劳问太空|安陆江头一杯酒|月明寒浪逐孤篷
横江清吹发参差|无奈秋风寄远思|谁似高情闲不厌|半年三度寄新诗
袅袅秋风生桂枝|小山岩壑石逶迤|王孙归去岁将晏|莫学臞儒炊扊扅
溪流百折绕青山|短发秋风夕照间|身入玉门犹是梦|复从天末出梅关
久嗟尘匣掩青萍|见说除书试一听|闻君却作长沙傅|便逐秋风过洞庭
十里菰蒲百顷陂|秋风袅袅荡涟漪|旅游已信江湖远|水国犹将昼梦疑
新添涨非碧天空|拄杖斜衣红蓼中|角瓮何须犹倔强|桔槔南陌正秋风
南城十里短长亭|三月烦君复送行|道上垂杨犹可折|秋风萧索不须惊
秋风吹雨入疏棂|永夜漫漫双眼明|借问泥涂困行李|何如南亩念西成
秋风桂子又三年|阿过寒窗笑上竿|赖得郎罢迂阔甚|抡魁原作技儿看
海上三山璧月明|人间谁识许飞琼|秋风吹上青鸾背|未散天香与素英
娄子江寒欲上潮|娄门东去更迢迢|送君一棹秋风里|惟有征鸿伴寂寥
秋风一夜别家山|万里从戎几日还|此去正当离乱后|断肠多在穆陵关
辞家远客怆秋风|千里寒云与断蓬|日暮隔山投古寺|钟声何处雨濛濛
黄金台下见秋风|回首钟山意万重|寄语秦淮楼上月|归来还与故人同
团团明月比容辉|淅淅秋风想翠微|莫遣尘埃悲箧笥|可人还忆暑凉时
江上莼鲈不用思|秋风吹破绿荷衣|何妨夜压黄花酒|笑擘霜螯紫蟹肥
天上荷花天上开|不应吹落世间来|秋风昨夜香如酒|帝遣天池作寿杯
四野秋风两袖飘|沿溪问处未辞遥|年光已换十馀度|依旧柴门锁石桥
北沙亭上题诗处|五六年前共阿翁|乱后相逢浑不识|可怜玉树倚秋风
春明门外断秋风|梦隔烟花紫禁中|何处竹枝传别意|子规残月在巴东
危楼百尺对东山|帘幕秋风捲暮寒|每向残阳新月看|几人曾此凭栏干
秋风细细动青苹|甘菊决明开渐新|禾黍登场鸡犬静|买鱼沽酒醉比邻
山头磴石危梯险|山下荒田野草悲|更著秋风吹两鬓|不消几日尽成丝
野棠开后忽飞来|又趁秋风海上回|到国依栖应有梦|巢空月落旧楼台
吟到湘江倚钓篷|秋风日日望空濛|偶来上到阑干处|却指孤城夕照中
忆从年少看花谱|数到红梅已厌迟|入手天香笑今日|秋风己过第三枝
杖底秋风忆旧游|题诗应在阁东头|长令风雨千山合|不逐星辰五夜收
石窦涓涓函丈冷|海云叠叠暮山低|秋风早晚惊禅定|肯为陶潜一过溪
挂角残经一解颐|秋风淅淅日斜晖|会心偶尔微吟好|又向清流饮马归
袅袅秋风竹上生|十年毛羽未全轻|箫声莫向中宵动|瑶草沙中月正明
忆昨从戎出渭滨|秋风金鼓震咸秦|鸢肩竟欠封侯相|三尺檠边老此身
彩云飞入玉皇家|后土秋风更有花|坛上雕阑围赝本|游人无数赏仙葩
独抱瑶琴下翠微|竹皮冠子芰荷衣|梧桐枝上秋风起|弹到清商第几徽
棱层不隔梅花岭|万里相从识两翁|却怪牧牛亭下路|石麟咫尺卧秋风
楼外西山日脚低|萸觞新唱缕金衣|十年为客秋风里|空负黄花几赋归
种种诸法皆心生|心自无生岂有法|祖师来意我不知|昨夜秋风扫黄叶
古人捧檄缘亲喜|况值秋风一鹗天|相与抟空谢蓬艾|归来称寿彩衣鲜
秋风尘劫草离离|曾是前元福寿基|愿力未随文字灭|有人下马读残碑
翠碧笙簧羽与声|有时离合不留情|清多本是仙家物|长向秋风独自鸣
无波枉渚若堪凭|白露青苹更可陵|过尽秋风独不见|此时肠断柳吴兴
秋风凉冷自天生|瘦骨吹来便觉轻|数日因忙偏蹉事|不知庭户减蝉鸣
銮舆不碾香尘灭|更残三十六宫月|手持纨扇独含情|秋风吹落横波血
吴淞江上见秋风|水色山光下笔同|闻道四腮驴最美|几时归去作渔翁
我貌不如苏颍滨|秋风华发已盈巾|有钱不买重阳醉|篱下黄花也笑人
縠波亭下一维舟|小对秋风梳白头|欲赋新诗欠时体|江河万古叹风流
老子当年起垄间|岂知零落向华颠|秋风唤起神洲梦|犹忆平生戴与田
千岩万壑吼虚钟|病叶吹黄树树空|寄语天公莫多事|杜陵茅屋怕秋风
湖上秋风生碧漪|看来都作忆君思|君于湖水元何与|此意冥茫自不知
两岸履声云外合|三州帆影月边归|栏干独立秋风早|岂待鲈鱼始拂衣
四海秋风吹战尘|有来濯足到溪滨|天荒地老人间世|醉把流觞一笑春
龙庭四面翠连峰|碧草银沙掩映中|十二天街清似水|门前琪树动秋风
我看黄花意甚长|纷纷萧艾不能荒|无论楚晋韩家事|万古秋风只自芳
东轩睡足日初红|起汲清泉灌菊丛|不是幽人勤种植|要看佳卉傲秋风
谁复风流斗凤团|天人丰骨想毫端|楚吟翻泣铜仙泪|共洒秋风玉井寒
著紫袈裟名已贵|吟红菡萏价兼高|秋风曾忆西游处|门对平湖满白涛
街北槐花傍马垂|病身相送出门迟|与君别后秋风夜|作得新诗说向谁
烟岚云树两微茫|迁客西来正望乡|若值秋风小摇落|祇应无奈九回肠
秋风秋雨送将归|归后音书莫便稀|匡阜池头三石雁|年年霜落自能飞
翠叶森森剑有棱|柔条松甚比轻冰|江湖若借秋风便|好与莼鲈伴季鹰
春风岭上春风颠|杜鹃花下啼杜鹃|花开花落春事晚|归欤当及秋风前
拂面秋风云漠漠|伤心古汴黍离离|不因避雨渔阳庙|争见元丰大观碑
鲈肥莼脆正秋风|绿水红桥宛转通|不独季鹰思故里|扁舟吾亦恋吴中
城上黄花散漫生|溪头绿树忽阴成|浓春自欲烘人醉|却忆秋风一味清
边霜昨夜堕关榆|吹角当城汉月孤|无限塞鸿飞不度|秋风卷入小单于
寒雨满城诗客孤|秋风万山帽人少|何如对床千古心|白发黄花傲昏晓
省事却因多事力|无心翻似有心来|秋风郡阁残花在|别后何人更一杯
都城百雉晓云空|四塔亭亭倚望中|自是老怀多感慨|一襟清泪湿秋风
击霜寒玉乱丁丁|花底秋风拂坐生|王母闲看汉天子|满猗兰殿佩环声
孤负提携避暑宫|见延明月引清风|纵然秋风为移夺|终感殊恩在箧中
日高三丈迟迟起|阑干曲曲人频倚|秋风落叶满庭除|呼童扫叶收梧子
五马南来王气空|石城江水动秋风|客儿岂是忘机者|欲向东林结远公
杳霭昏黄夜泊船|鹧鸪声里雨如烟|秋风不见平安信|梦断湘江又十年
作堤蜿蜿六百尺|西崦东村成一家|春雨乍晴桑吐叶|秋风初冷稻吹花
十年游子在天涯|一夜秋风又忆家|恨杀叶榆城上角|晓来吹入小梅花
扁舟日泛水云乡|夜雨秋风宿豫章|预恐寒惊慈母线|起来先看旧衣裳
方朔才名语意新|牧之风调笔如神|庞眉苦节秋风客|未必如公出处真
古郡荒凉半水波|昔贤名迹亦何多|沙丘望断秋风冷|荷芰飘摇满御河
黄花山主澹游翁|写竹依稀篆籀工|独有高侯知此趣|一枝含碧动秋风
别十三年返故居|可怜世业半空虚|布囊惟有焦琴在|乞与秋风葬阖闾
三时五度到西禅|春雪秋风暑湿天|试问经窗长宴坐|何如尘路走终年
尺书南去彩云间|羡汝匡君九叠山|摇落楚天不堪望|秋风将下木陵关
斜阳诗思绕寒汀|何处秋风欸乃声|水渺蒹葭情不极|锦溪桥下白烟生
人间风露不到畹|只有酪奴无世尘|何须更待秋风至|萧艾从来不共春
东驱海若百年傩|尚度龙沙几两驼|春雨莘郊留负耒|秋风渭水起渔蓑
江城已月芳菲尽|残紫深绯到谷中|最是庐山佳丽处|我来萧飒已秋风
行藏用舍皆由命|舒卷炎凉动合宜|莫向秋风怨摇落|明春还发上林枝
山腰有路穿修竹|水面无桥涉浅沙|夹岸人家尽农圃|秋风吹老木棉花
别后平安未有书|秋风客里定何如|西湖纵是芙蓉好|不似山家橙橘初
越王城上黯销魂|万里秋风动蓟门|君自平生称国士|南迁岂负信陵恩
社日伤心在客中|凄然涕泪落秋风|故乡田土荒芜尽|枉向他州说岁丰
一椽茅屋小如舟|百尺长松在上头|更得秋风田二顷|底须骑鹤上扬州
一鹗秋风东越初|龙门春浪少踌躇|客来多说新河过|古柳阴中闻读书
有脚□□□□□|开元人物晓天星|满颐雪刺归何处|坐看秋风入禁庭
经年不复到庭除|又见秋风柳欲疏|看罢巧楼归小阁|床头重捡近来书
紫头银线项青毛|银牙白脚绝伦高|可柰秋风消索处|自然勇力不相饶
几夜江城厌鼓鼙|出关那得更迟迟|鸡豚晓日田家乐|榛莽秋风过客悲
拒霜灼灼欲破红|夜来雨落荒兰丛|空亭无人日色午|但听桐叶惊秋风
水匝桥横处士家|东轩书册旧生涯|秋风满径一筇晚|柳未全疏桂欲花
滟滪瞿塘在眼前|便应从此上青天|秋风脱叶随流下|疑是十帆出峡船
廿载寻师此闭关|秋风今日鬓毛斑|重来指引看花地|一榻荒凉野草闲
韩信栖迟项羽穷|手提长剑喝秋风|吁嗟天下苍生眼|不识男儿未济中
呜咽胡笳曲未终|秋风马上路匆匆|梦回暗忆恩情重|毡帐寒深雪满空
雨作寒声落枕边|搅人愁绪不成眠|非关独夜难排遣|为怕秋风在眼前
翩翩白马度秋风|共醉胡姬酒肆中|舞剑吹笳歌出塞|送君朝发蓟门东
苍狗俄然又白衣|来从何处去何归|无心出岫还归去|莫向秋风说是非
团扇应堪障夕晖|晓凉犹嫩且𦈌衣|去时宽著秋风担|留贮千岩万壑归
长夏高眠过日中|懒魔不改阅秋风|才便一觉羲皇足|晚饭中厨送小童
山接青天欲荡摩|秋风骚客独经过|怪来诗句无容和|端为烟岚发兴多
五更先起玉阶东|渐入千门万户中|总向高楼吹舞袖|秋风还不及春风
眼前诗景浩相撩|何处丹垆火又消|莫笑道人归未得|秋风云路几扶摇
黄花弄影日婆娑|一夜秋风百感多|门外红尘深几许|老夫今日坐冬窝
秋风谁敢擅幽芳|江上芙蓉亦怕霜|惟有东篱陶令菊|独将金色斗橙黄
拂袖君门不复回|故园山水亦奇哉|可人最是亭前菊|不待秋风已自开
空山茅屋夜迟迟|促织啼寒欲诉谁|少妇灯前事机杼|秋风花尽木绵枝
谁遣明珠掌上来|秋风吹笼石榴开|若非金谷园中树|定是河阳县里栽
须知荷叶避花开|长令清风拂座来|寄语秋风同爱惜|莫教玉露减红腮
纨扇偷开故箧看|秋风落叶鬓同残|错疑香魄曾奔月|但觉深宫似广寒
莫将迟暮怨飞蓬|万事还须问塞翁|黄鹄但教毛羽在|不妨失意下秋风
沐雨抗尘几万里|劳生令我忆山家|秋风小艇浮棋局|野色侵帘水见沙
华盖群峰雁荡南|斜阳雨过碧于蓝|秋风八月凉堪倚|拄杖穿云看石楠
秋风袅袅转庭梧|客梦初惊一鸟呼|拣尽寒枝栖不稳|独行残夜影同孤
王黻作画天机精|健笔所至秋风生|偶然貌得丹山凤|长擅谢家庭馆清
坐到灯残月又明|寒蛩泣露若为情|已知去日如流水|莫恨秋风白发生
飒飒秋风木叶飞|丹阳长史一沾衣|自怜犹在人间住|玉斧蓬莱去不归
诸公日饫万钱厨|人乳蒸豚玉食无|谁信秋风雒城里|有人归棹为莼鲈
秋风一击入云端|合国人皆仰面观|好向丹霄休索线|等闲势断却收难
谁向龙门指别途|秋风应似别情纡|珠宫一片波心月|得入仙舟梦里无
藓画虫丝纸半无|雨分钱点入棂疏|秋风吹得青灯灭|萤火飞来照读书
秋风秋雨又冬霜|山路山溪任短长|邂逅留连随地饮|峥嵘竹外见梅芳
西洴溪上万花开|季子门前锦作堆|花笑主人何太俗|秋风将起未归来
秋风吹客过祠山|水出平原碍往还|呼吸雨旸神有力|扫除云雾见天颜
心目悠悠逐去鸿|别来容易四秋风|莫嗟密密书连纸|万里经年信一通
秋风萧瑟赋归欤|此去悬知金有鱼|我亦羡君无夺糈|长沙终负过秦书
庭外秋风一夜生|因君归去不胜情|故园松菊犹存否|鸿雁来时好寄声
轻染鹅黄薄薄裳|仙风惯学道家妆|卷舒似合行藏志|留向秋风取次芳
露湿青芜时欲晚|水流黄叶意无穷|节近重阳念归否|眼前篱菊带秋风
轻衫湿雨过淮东|鹤背功名酒一中|歇马不须寻古事|隋家陵树正秋风
鸦拂平林雁阵空|黄花行李老秋风|如何一夜江南梦|尽在巴陵细雨中
来伴秋风十日闲|笔端久已识波澜|烦君一醉双峰月|乞与儿曹白眼看
古木森然满驿庭|繁阴凌乱月分明|千枝万叶谁拘管|搅作秋风一片声
却忆归舟是去年|上滩浑似上青天|诸滩知我怀馀怨|急送秋风下水船
少年毬马逐秋风|笛起连营响裂空|今夕梦回村墅冷|一枝孤奏月明中
野亭杂花红近人|山翁爱客青纶巾|涉江欲采芙蓉去|无数秋风鬓发新
扬子江寒月影孤|秋风吹落射阳湖|故人欲洒临江泪|湖上明珠竟有无
九畹曾无旧日春|都随萧艾混泥尘|秋风冷淡山篱下|惟有黄花是故人
憔悴容华自监宫|不将纨扇怨秋风|自怜皎洁招时妒|犹奉君恩箧笥中
行年四十发已斑|似梦非梦寄人间|数日秋风稍强健|闲寻戒律过南山
沈水初烧未减香|秋风如水透罗裳|低头自刺鸳鸯绣|不道湘帘已上霜
夫人写竹如写字|不堕画家蹊径中|料得山房明月夜|晴窗叶叶动秋风
山人爱竹手自种|万个直临江水边|长吟浪被秋风觉|散作宫商声满天
一更更尽到三更|吟破离心句不成|数树秋风满庭月|忆君时复下阶行
秋风陇树悲声切|夜雨灯窗泪眼昏|莫问他年三釜志|一间茆屋老江村
潮发江门百馀里|晓过芙蓉湖上头|袅袅秋风吹榉柳|层层云气盖船楼
穆王西返八龙空|留影犹能百代雄|身染瑶池五云色|至今毛鬣散秋风
睡乡天地肃秋风|日日欣随宰我踪|靖节有人须命驾|道途何事不相逢
卧起何须改旧诗|名园幽兴白华滋|本无轩冕萦怀抱|遥寄秋风渡马迟
高树围前射箭时|小书楼上共题诗|扬州灯火京城夜|独立秋风有所思
秋风团扇未惊心|笑看妆台落叶侵|绣凤不教金缕暗|青楼何处有寒砧
庞眉苍面已衰翁|犹踏天衢尘土中|收得闲名好归去|鲜鱼白酒醉秋风
樊笼毛羽日低摧|野水长松眼暂开|万里秋风天外意|日斜闲啄岸边苔
小山双桂接玄堂|梧槚秋风共老苍|他日燕山访遗植|有人连袂折天香
落魄江湖岁月更|相怜何必是平生|送君忽起并州感|衰柳秋风白下情
海岱秋风送逐臣|尚留双泪染征轮|自从金印能悬肘|肯数人间不利人
一岩树色乱秋云|初喜秋风触鼻根|招隐归来浑未得|老怀索漠剩思君
先人手种一川松|为栋为杗似未中|只合茅斋听驱使|为公六月唤秋风
桐庐江上晚潮生|帆挂秋风一信程|万里归船弄长笛|断肠重看白鸥盟
图写丹青上九天|秋风百鹤驻山前|谁知六辔重来日|又见排空十二仙
秋风诛茅结草庐|庭容旋马地无馀|面山临水足真意|与儿对窗俱读书
谁遣秋风开此花|天香来自玉皇家|郁金裳浥蔷薇露|知是仙人萼绿华
不使梨园弟子知|太平音在凤凰枝|一朝野鹿衔花去|长恨秋风落叶时
边声藉藉早秋风|稻未黄时枣又红|莫厌水乡迁避苦|全家载入绿荷中
几见秋风几见春|一愁未已一愁新|闲中点检平生事|唯有清贫不负人
京索先生三尺坟|秋风漠漠吐寒云|从来有恨君多哭|今日何人更哭君
杜若溪边手自移|旋抽烟剑碧参差|何时织得孤帆去|悬向秋风访所思
客子入门钟梵喧|菩提树老不知年|竹窗有月无人管|一夜秋风落笕泉
秋风九畹正离离|画里相看一两枝|欲寄所思无柰远|闲拈湘管对题诗
婺星错落照慈闱|趁此秋风月夜归|旧日斑衣犹在笥|一番起舞一光辉
分明路入茶山去|唤起昏昏嗜睡翁|共笑翁来已差晚|珍芽秀甲老秋风
秋风袅袅露华鲜|去岁如今刺钓船|歙县门西见红蓼|此身曾在白鸥前
司马丞相昔登庸|诏用元老超群公|杨绾当朝天下喜|断碑零落卧秋风
表里江山面面来|秋风此日偶徘徊|尘埃阅尽心如鉴|一到江楼眼为开
郢水秋风入草堂|仙人归去白云乡|莎衣芒履难重遇|唯有中林橘柚香
云霄万里羡冥鸿|曾为储皇出汉宫|数著残棋犹未了|五陵松柏已秋风
长门不用买多才|纨扇炎凉善自裁|五鬼一言能悟主|秋风愁杀望思台
秋风不高鹏不飞|尚垂双翅滞天池|凭谁蚤揭南箕簸|莫误扶摇九万期
夜雨荆花田氏宅|秋风草蔓习家园|何如堂上留耕者|万事无心隐荜门
晓驰漠北暮居庸|千里山河一瞬中|江左故人知我否|马蹄声里过秋风
秋风漠漠吐寒云|田熟家家将赛神|山下女郎歌满野|一双长箭系红巾
白鹤仙人剑气雄|蜿蜒鳞甲动秋风|何年飞上精蓝壁|海藏神珠彻夜红
白头不了秋风债|桂穴锄云种一枝|与世今迷日五色|莫教地下有人知
三万六千醉不辞|劝君行乐及君时|年来怕作秋风赋|已入潘郎鬓里丝
谢三郎女败蓑衣|褴缕中藏玉雪肌|柱下莫愁无乳媪|秋风得此可忘饥
早禾收罢晚禾青|再插秧开满眼成|谁道秋风专肃杀|依然四月雨中行
昔年曾此恋青山|几度秋风入梦寒|想得玉岑回合处|夕阳依旧满朱阑
苏武丐奴十九年|相思知在海云边|上林鸿雁衔尺素|寄汝秋风玉塞前
黄鸟啼烟二月朝|若教开即牡丹饶|天嫌青帝恩光盛|留与秋风雪寂寥
廿载封狼忆旧筹|悬腰霜色粲吴钩|殷勤脱赠秋风里|五夜飞餐日逐头
不利不名空去国|雁飞叶落未归来|秋风肯待主人至|篱下黄花随意开
高枕秋风病骨轻|随銮无复起侵星|铜瓶漱井锁尘虑|舌本犹堪读道经
池上疏星浴曙波|偶听蛩响在青萝|亦知残暑将为客|其柰秋风感慨多
燕市秋风冷十年|羁人归思白云天|未曾卖得长门赋|那许黄金奉酒钱
秋风忽起家山意|流落天涯叹憔悴|古寺不挂寰瀛图|终南山翁何处至
豫章城里听秋风|却向匡庐去住冬|白发数行非俗骨|青山千仞有云松
桑柘穷头三四家|挂罾垂钓是生涯|秋风忽起溪滩白|零落岸边芦荻花
丘山零落愧何穷|堂构空存惨澹中|倚日青松一千树|石鲸鳞甲动秋风
君本豫章贞女树|一朝摧折向秋风|大名空在遗民传|白首同归恨不同
夜半溪声到枕边|数行哀雁落青天|依稀酒醒残杨岸|冷月秋风系小船
眼看科第擢英髦|又见南飞逸翮高|多病无能留滞者|秋风相送使心劳
落木秋风万壑哀|林扃不为俗尘开|明廷正欲招贤士|奏赋谁如宋玉才
秋风著意菊丛黄|不怕东篱五夜霜|曾记南阳饮潭水|要令道骨合仙方
盘结松萝覆顶青|云山四面作帏屏|秋风棋局无人看|夜月琴声有鹤听
别后重来未有期|且凭图画寄相思|秋风黄叶茅亭上|犹记逢君是此时
奚官珍重玉花骢|纵意清涟碧草中|幸际四庭烽火静|不须腾踏待秋风
桑海茫茫不可论|衣冠乡里几家存|咸阳渡口秋风里|惊见开禧执政孙
床头络纬泣秋风|一点残灯照药丛|梦吉梦凶都不是|朝朝望断北来鸿
万事悠悠心自知|强颜于世转参差|移床独卧秋风里|静看蜘蛛结网丝
零落残碑草棘中|北邙萧瑟又秋风|旧时忆在鹓行里|几见宣麻拜相公
六曲中流注碧潭|集贤斜对宝华岩|秋风诗客歌芝陇|落日归僧入翠岚
王师一举下河东|好定规摹继伐功|入眼宫槐宜夏日|转头关柳易秋风
两山南北诗三百|付与秋风赵倚楼|忽忆老逋坟下路|梅花夜雪上孤舟
人看浴出如枯木|我自无心类死灰|在处秋风吹鬓发|不堪更上雨花台
拍天烟水接潇湘|芦苇秋风叶叶凉|何处渔郎夜吹笛|雁群惊起不成行
袖舞秋风尾瘦藤|南归岳麓看传灯|先寻古殿经行处|唤醒当年吃攧僧
忽忆前年科第后|此时鸡鹤暂同群|秋风惆怅须吹散|鸡在中庭鹤在云
远山斜日紫烟霏|一棹鸱夷竟不归|萧瑟秋风虚阁表|诗翁吟罢欲添衣
秋风槭槭澹林晖|烟霭昏昏失翠微|一段莼鲈江上兴|蓬窗岑寂梦魂飞
人寿百年亲共之|万里客子归未迟|秋风一帆趁鹏翮|清歌不负黄花期
长恐心期愧古人|半生曾未拜车尘|独怜身世枯蓬草|零落秋风不见春
渌水朱华太有情|兴持杯酒映寒檠|过江若与莼鲈遇|已让秋风第一盟
秋风索索连江起|暮过烟波十馀里|长芦瘦竹映渔家|灯火渺茫寒照水
手种秋风碧玉成|花开如粟水沉惊|人间商略年年事|到底其如一字清
渭南兵火照城山|十八盘西探马还|似倚燕支好颜色|秋风欲向妙娥关
寿藤伴我倚秋风|老去无诗意转慵|只是看花非觅句|清香错认恼冲龙
渺渺家山水四涯|秋风曾忆醉黄华|马头不识南塘路|又看咸阳二月花
陈迹兴怀空野芳|贤愚千载总亡羊|牧儿不解丘墟恨|横竹秋风弄夕阳
海水浩荡烟苍茫|我欲求渡无舟航|东西路迷何苦渡|楞伽山下秋风凉
志人厚积而迟发|春花不待秋风吹|龙驹一蹶岂足叹|鸑鷟重鸣应可期
诗囊挂在船篷上|吟过江枫落叶中|为恐吴笺题不尽|秋风先燥数堆红
龟蒙山畔鲁城东|春晓飞花似雪中|画角岂堪征客听|断肠不必待秋风
别来几度问秋风|今日相看是梦中|独守太玄心不改|傲霜高节有谁同
蜀相西驱十万来|秋风原下久裴回|长星不为英雄住|半夜流光落九垓
多难幽怀惨不舒|秋风残暑扫难除|一生最怕西窗日|长是酴醾架子疏
北斗阑干南斗低|啼乌三匝凤城栖|万年枝上秋风起|飞入中丞署里啼
一夕秋风蕙草摧|何当燕婉向泉台|天将艳色倾荀粲|不许中庭取冷来
多年不见玉川翁|今日相逢小榭东|依旧清凉无长物|只馀松桧养秋风
可怜薄暮宦游子|独卧虚斋思无已|去家百里不得归|到官数日秋风起
已过秋风九日秋|篬筤池上若为游|似闻嘉菊黄于鹄|乞我双栽照白头
三吴山水喜秋风|白蟹青虾甬水东|独步晁丞孙子到|谁怜憔悴众人中
扑鼻清香两绝诗|分明参到小山辞|如今独自秋风下|不似当初并马时
秋风丹桂共徘徊|应是姮娥著意来|端为五人俱赴试|五株更遣一时开
独步来寻洗墨池|秋风禾黍正离离|一丘旧隐成春梦|非恸夫人而为谁
到处云山若可依|悠悠京国望中微|何人漫费相思梦|不与秋风共载归
桂花已是上番香|枫叶飘红柿叶黄|社日雨多晴较少|秋风昼热暮差凉
钱塘江上又秋风|老友沦亡梦不通|胜槩肯教同羽化|山河写在月轮中
秋风驿路半阴晴|瘦马千山不耐行|截得珊瑚竿数尺|钓龙欲傍越王城
病中检点旧青囊|惯着芒鞋未忍藏|采药山中忘历日|秋风细细逐沧浪
粲粲金钱映玉簪|荣华能得几光阴|季伦歌妓春申客|零落秋风没处寻
霜落荆门江树空|布帆无恙挂秋风|此行不为鲈鱼鲙|自爱名山入剡中
桂棹沿回一水香|秋风吹冷芰荷裳|洛神邀得陈王赋|故向瑶池试晓妆
水边杨柳怯秋风|忆昨杏花相映红|心地不随时节变|始知天下有英雄
秋风荏苒泛晴光|处处村村带夕阳|一段深情谁得似|故知辋口味应长
一片长江滚滚流|此生何日遂归休|秋风准拟搔人耳|可待霜寒始索裘
帆落秋风泊暮滩|月生潮上客心闲|海门南望天侵水|左直金鳌驻跸山
旷达清才轻爵禄|秋风才动便思鲈|此中杯酒一时乐|却道他时名不如
寂寞新阡草未长|一身千里路茫茫|秋风解染愁人泪|枫叶能红菊亦黄
轩楹错粲对泉宫|菽水庭闱在眼中|别有孤丘漆灯灭|宁馨何处哭秋风
手握天机丝五色|大庭补衮不辞勤|如何一夕秋风兴|忆著沧波旧钓纶
京国归来老更穷|短衣萧瑟怕秋风|不知饥饿填沟壑|日日吟哦江水东
一夜雨声吹不断|国清寺前溪水鸣|欲过天台拾瑶草|秋风无限石梁情
依倚秋风气象豪|似欺黄雀在蓬蒿|不知羽翼青冥上|腐鼠相随势亦高
沧溟水月照君清|相逐鹏程万里行|要识秋风无限意|不留分榻坐朱明
竹引山泉玉甃池|栽莲莫怪藕生丝|如何不似麻衣客|坐对秋风待一枝
拚老工诗恨不高|苦心错玉与砻刀|正如天禄秋风夜|剔尽寒灯著广骚
漂零书剑愧无成|日夜秋风白发生|倘得黄金三万两|肯将筹策让陈平
吉阳烟水几千里|一纸闲书失断鸿|裘葛相催惊老耳|井边桐叶又秋风
渔市秋风海子烟|羹鱼饭稻得归年|何人不羡鸿冥客|蚤向沧波理钓船
万里秋风海上生|驱车今复戍檀城|天寒夜渡韦沟水|马尾凝冰碎有声
色衰时去两相遭|犹有君恩在赐袍|谁道秋风能再热|却教纨扇不辞劳
鼋鼎功名染指来|故园山水亦悠哉|可人最是猥园菊|不待秋风也自开
秋风日日望归装|忽报来期喜欲狂|衰病无因楫迎汝|梦随残月过浮梁
南下万山连百越|东来一水自长沙|石林倒听秋风起|画槛平临返照斜
秋风昨夜振庭柯|欲寄衣裘无便过|料汝羁愁如落叶|萧骚偏逐晚风多
麟经咀嚼造深微|攀取秋风第一枝|便把斯言为子寿|崧高不用更吟诗
秋风猎猎汉旗黄|晓陌霜清见太行|车载毡庐驼载酒|渔阳城里作重阳
虽言穷北海云中|属国当时事不同|九姓如今尽臣妾|归期那肯待秋风
北苑高情宿世同|疏林汀渚正秋风|砚池洒墨应多思|写向寒烟夕照中
来自青松翠竹关|秋风吹帽醉醒间|纷纷遮眼尘如海|拈起毫端又说山
秋风萧瑟未须悲|天道亏盈自有时|但得此身强健在|重徭凶岁谩支持
先生未遂剡溪游|长想鹅湖泛小舟|此日秋风归兴发|濯缨垂钓思悠悠
玉钩风急响丁东|回首西山似梦中|明月堂前人不到|庭梧一夜老秋风
秋风谁怒水中蟹|昨梦不疑杯里蛇|迸齿清寒银粟粟|不随盐酪供毗耶
钱唐一剑倚霜寒|万水千山蜀道难|瓶钵生涯何处在|秋风松子落诗坛
何处秋风夜独长|只凫孤雁宿寒塘|谁知也有香闺恨|数尽残更绣被凉
宋朝宫殿元朝寺|废址秋风见黍离|百岁老人知故事|殷勤为说世皇时
春风玉树锦成机|转眼秋风叶已飞|落日荒庭人不扫|相看搔首思依依
春雨秋风底事忙|栖身自欲向昭阳|谁怜江外初归日|巢垒未成空绕梁
永巷秋风老妾容|主恩何处着人浓|明妃莫恨龙沙远|对面宫墙即万重
老傍东林学种瓜|当年投管事龙沙|胡床独坐秋风里|门巷无声落豆花
茅屋秋风已满林|老怀却忆少年吟|丈夫壮志今何似|空感平生灯火心
霜枝黄叶乱秋风|并立幽禽惨淡中|长忆争飞春树里|绿衣深映杏花红
一夕秋风雁过声|铁衣辛苦向边城|将军不用和戎计|双杵休辞月下鸣
斗鸡台下秋风里|白白黄黄无数花|日暮城南城北道|半随榛棘上樵车
重读浔阳怀友诗|众中多是我相知|秋风落木乡园外|可有人能为我思
湖上秋风起棹歌|万株映柳更依荷|老来不作繁华梦|一树池边已觉多
短行欺郎奔月宫|秋风夜夜桂花红|奴非窃药因何罪|一样孤眠风露中
秋风晚静木花红|叶落闲阶满院空|楼映月低人寂寂|愁多怕见独飞鸿
繁峙千峰高入云|炎天积雪太行分|尔今结夏山中去|莫待秋风一雁闻
晚节敷华性异常|黄冠白羽道家妆|料应识破荣枯事|独对秋风笑一场
寒雁明朝下五湖|长安西望独踌躇|无情谁似张公子|两见秋风不寄书
鸿雁新从北地来|闻声一半却飞回|金河戍客肠应断|更在秋风百尺台
老龙腾渊云气湿|万斛骊珠夜光泣|秋风吹满西凉州|酿就清香浮玉液
萧瑟秋风送雁回|梦魂终夜绕箫台|年家知我乡心切|斫鲙羹莼荐酒杯
松涛谡谡响秋风|云影峦光净太空|何事幽人常独立|只缘诗意满胸中
度门高枕避京尘|惊见秋风玉树新|最爱谢家池草句|不知君是梦中人
九转神丹已脱胎|麻姑约我到蓬莱|三花树底盘桓久|只待秋风白鹤来
往岁曾随江客船|秋风明月洞庭边|为看今夜天如水|忆得当时水似天
菊花开晚过秋风|闻道芳香正满丛|争奈病夫难强饮|应须速自召车公
绿树秋风起夕凉|离筵歌舞断人肠|欲知别后相思切|明月关山满路霜
行到篱边地满霜|曩时物物已非常|自怜失意秋风后|独有寒花不改香
鼙鼓声来已乱离|锦袍脱却恨归迟|秋风江上长吟里|不唱清平古调词
袅袅秋风生渌波|菱角鸡头满御河|藻间游鱼不知数|荷上灵龟浑未多
去年尘外访遗踪|亲拜先生旧德容|人物伟然流俗表|一竿台上钓秋风
黄花独傍酒边开|过雁秋风绕吹台|直置沾裳听不得|何须更自故乡来
东越相逢几醉眠|满楼明月镜湖边|别离吟断西陵渡|杨柳秋风两岸蝉
一枝长戟六钧弓|千里山河百战中|惆怅故园衣不到|边城容易起秋风
东方晨星如月明|舟人捩舵听鸡鸣|自怜不合轻为客|莫厌秋风搅树声
师是浮云无著身|我居尘网敢相亲|应从海上秋风便|偶自飞来不为人
张翰归时计亦疏|秋风寂寞始登涂|不思五月清江上|已有鳇鱼胜玉鲈
秋风吹上老渔船|莼叶鲈鱼味自便|对此云山无限好|不须图画入凌烟
一曲流泉对草堂|何人与续帐前香|清诗自共秋风老|依旧钟声送夕阳
秋风闻雁思无聊|故国怀人首重搔|吴楚相望一千里|月明归路不知遥
半生繁会想梨园|醒耳秋风凤语弦|我亦秦关归未暇|故都休说汴河边
阆苑当年砚席同|别来三十八秋风|东朝新命西归去|珍重贤哉鹤发翁
青壁丹崖照锦霞|名山深处佛为家|高峰想与银河近|好上秋风八月槎
秋风吹叶满江湖|竹枕桃笙客梦孤|莫向醒来觅相似|天南归雁集平芜
楚江亭上秋风起|看发苍梧太守船|千里同行从此别|相逢又隔几多年
门外清渠映葛衣|偶来观物上渔矶|秋风苹末鸥惊起|始悟山人未息机
渚兰汀芷思芳年|多在秋风白露前|欲把青溪溪上笛|夜凉吹遍泬寥天
怒涛千里破空飞|洗尽青衫辇路泥|更惜秋风一帆足|南楼只在远山西
紫芋霜天到客居|秋风应倩野人锄|竹炉细拨轻红火|煖衬寒窗夜读书
紫绶绯袍焕陆离|画堂灯火彻帘时|湖头十里秋风色|两袖天葩上玉墀
千里题书赠客行|悠悠鱼雁转含情|梧江桂岭秋风利|早晚能无寄数声
秋风飒飒猿声起|客恨猿哀一相似|漫向孤危惊客心|何曾解入笙歌耳
绵绵渺渺楚云繁|万里西归望国门|禅子初心易凄断|秋风莫上少陵原
永夜怀人独不眠|秋风吹上小窗前|银河岁岁无清浅|书札须将寄客船
牛斗星边禹贡州|东南屏蔽大江流|向来明月珠帘梦|不信秋风夜柝愁
数家烟火深村里|几处牛羊落日中|客久不归心事远|梧桐叶叶是秋风
三年为倅兴何长|归计应多事少忙|又见秋风霜裛树|满山椒熟水云香
谁知归雁亭中客|鼓翼来游雁荡山|更寄雁图凭雁足|秋风孤雁苦思还
蛇行曲折度平冈|乱竹疏松荫佛场|乞得曲肱方席地|秋风送我上羲皇
飒飒秋风撼绣帏|庭前落叶故飞飞|停针忽见枝头鸟|认处相随向暮归
每进文章出殿迟|日华西转万年枝|甘泉罢幸扬雄老|满鬓秋风不受吹
勿愁金蕊堕秋风|自是灵犀一点通|醉魄薰成宝篝细|香脂匀就玉肌丰
富贵花深谁肯归|痴心啼到月华西|秋风黄落千山叶|正好啼时却不啼
四邻侵我我从伊|毕竟须思未有时|试上含元殿基望|秋风秋草正离离
一曲秋风已悔心|此机开导竟无人|后来不下轮台诏|黩武求仙又一秦
一月不见陈公子|便觉令人鄙吝生|秋风白苹已可采|几日芳洲携手行
相国门前鞍马稀|古槐斜带夕阳微|蝉声满树秋风早|寂寞朱帘燕雀飞
彭泽思归意未成|折腰五斗谩劳生|何如张翰秋风起|便忆鲈鱼莼菜羹
穆王西返八龙空|留影犹能百代雄|身染瑶池五云彩|至今毛鬣散秋风
东吴城外尽烽烟|百姓流移半在船|为问秋风旧来雁|稻粱今有几家田
菊枝倾倒不成丛|桐叶凋零已半空|自是老来多感慨|不应萧瑟为秋风
英妙终军蚤弃𦈡|吴中佐郡日悬鱼|秋风祖道仙踪远|满路棠阴拂使车
秋风吹雨过南楼|一夜新凉是立秋|宝鸭香消沉火冷|侍儿闲自理空侯
天地腥膻社稷隳|万邦赤子病流离|几番曾共秋风语|说得虚空亦泪垂
一瓶西注一瓶东|两径初移绿未浓|忽见白衣持酒至|拟留一斗待秋风
秋风栈道马踌躇|万里蚕丛念谪居|君自楚人兰作佩|岷江西上莫投书
昨夜秋风至|庭前落叶多|遥怜未归客|相见欲如何
昨夜中秋月|含愁顾影频|空留可怜影|不见可怜人
楼台春后掩|环佩月中行|莫上胥门望|寒潮昨夜生
今年七十七|出行须择日|昨夜问龟哥|报道明朝吉
北来哺慈乌|南归护尔雏|昨夜云飞雁|相随我不如
今岁元日乐|不谢往年春|知向来心道|谁为昨夜人
一雨变新凉|炎埃洗除尽|庐山昨夜灯|已照刘宗信
桂树高百尺|试折一枝来|昨夜月轮满|山河影上开
昨夜三更里|嫦娥坠玉簪|冯夷不敢受|捧出碧波心
杀气频年盛|南昌接武昌|帝城春有路|昨夜梦钱塘
嶰管今朝应|璿杓昨夜旋|耕桑三万里|一样乐尧天
昨夜梁园里|弟寒兄不知|庭前看玉树|肠断忆连枝
昨夜瞿塘下|轻舟但信风|晓云吹不散|飞入楚王宫
袅袅城边柳|青青陌上桑|提笼忘采叶|昨夜梦渔阳
昨夜采樵去|偶逢三尺枯|山人不到海|不识是珊瑚
西风昨夜秋|琪树芳华歇|独有修篁枝|虚心保贞节
达晓寝衣冷|开帷霜露凝|风吹昨夜泪|一片枕前冰
昨夜楚钟鸣|飞霜下楚城|定知迁客鬓|先向鉴中生
昨夜蕊珠宫|冰壶弄秋月|不肯玉床眠|鞭龙醉中发
昨夜天成雨|今朝水满池|睡酣浑不觉|想见竹声奇
日月相代明|西没复东出|昨夜又今朝|四序常不失
故人辞我去|期我梅花时|昨夜偶相念|起看庭树枝
昨夜雪霏霏|今朝风乍微|桃花间菜花|春色竞芳菲
江声无古今|送尽远行客|昨夜上滩人|一夕成头白
深林昨夜雨|新笋几时生|似觉清风动|微闻坠露声
山深万木寂|一片古心枯|昨夜梅花月|相期道不孤
昨夜瓶始尽|今朝瓮即开|梦中占梦罢|还向酒家来
翻然思何苦|昨夜秋风高|良友念将别|幅巾邀此遨
荒郊昨夜雪|羸马又须行|四顾无人迹|鸡鸣第一声
昨夜雪初霁|寒梅破蕾新|满头虽白发|聊插一枝春
昨夜中庭树|阴寒叶上稠|今宵扫疏影|写出十分秋
镜下谁年少|花间独女郎|楚江憔悴极|昨夜染秋霜
赤城云雪深|山客负归心|昨夜西斋宿|月明琪树阴
紫心苍玉佩|初散玉皇家|昨夜瑶台月|怜君未欲斜
每见关中客|无心理筑哀|徵书昨夜到|不待曙光催
昨夜众星列|今朝雨不绝|天时无定期|人情那可说
昨夜过温汤|梦与杨妃浴|敢将豫让炭|却对卞和玉
乌衣不复见|蟋蟀声近床|黄花深几许|昨夜一篱霜
昨夜西山雨|今朝前溪长|鱼亦作春游|相随戏兰桨
井上梧桐树|密叶何沈沈|伤心昨夜月|照见双栖禽
寡鹄矶头立|青天夜夜霜|应怜小姑女|昨夜嫁彭郎
水是右军池|人是右军裔|白麻昨夜干|黄庭榻来未
昨夜双钩败|今朝百草输|关西狂小吏|惟喝绕床卢
入谷多春兴|乘舟棹碧浔|山云昨夜雨|溪水晓来深
亦是山中人|不识山中路|昨夜柴门归|认知前村树
昨夜一花开|今朝一花落|春事能几何|奈此风雨恶
昨夜凉风起|笙簧满坐幽|何当裁万玉|吹尽楚天秋
泠泠渭曲风|漠漠湘皋雨|春雷昨夜鸣|龙孙忽昂起
昨夜三更里|还乡梦却成|朦胧半惊觉|连唤小儿名
莫耽宜城酝|留醉楚天晓|昨夜夫蓉花|梦杀鸳鸯鸟
草堂云去后|人境两茫茫|忽见青松老|翻疑昨夜霜
寒塘已自清|凉雨昨夜洗|晓看岸上花|尽插碧波底
九皋昨夜露|孤鹤散清响|惊起弄波人|长啸星河上
静中无伴侣|今亦独随缘|昨夜离空室|焚香净去船
昨夜霜月明|果有清音生|便欲走相和|愁闻寒玉声
斜阳照短檐|独鹊鸣疏柳|昨夜梦夫君|船回九江口
春信今年早|江头昨夜寒|已教清彻骨|更向月中看
昨夜马头雹|满天羊角风|吹灯不敢寐|愁坐欲书空
昨夜风霜冷|孤衾愁杀人|朝来看两鬓|种种已如银
赤龙飞起九天开|缘底先生住钓台|昨夜月明烟水阔|白鸥飞去又飞来
悠然结屋对南山|好鸟忘机自往还|昨夜天风吹月下|黄金散布一林班
定是凭高易得愁|客怀牢落怕登楼|不知昨夜梧桐雨|添得阑干几许秋
溪头昨夜水没矶|细雨漠漠暗斜晖|丫环三五隔溪女|唱歌撩乱摸鱼归
昨夜寒飙吹箨林|丹黄狼籍足伤心|或来四顾寻秋色|遥见山童扫白云
远枕惊回昨夜秋|月痕依约去年愁|移床欲避梧桐去|谁有西风背处楼
昨夜梅花漏蚤春|和香和月弄精神|休教玉笛三更奏|惊起含章梦里人
冥鸿声落海天微|何事鹪鹩恋一枝|昨夜寒霜催落叶|看山吾且一题诗
谷口长松涧底藤|石桥山路晚登登|囊琴斗酒来何暮|空负寒斋昨夜灯
吹笛江头杨柳枝|曲中一调最相思|无端昨夜西风起|散作谁家送别离
昨夜三更泪湿腮|伍胥何事梦中来|三宫从此相分别|自勒潮头白马回
昨夜风雷震海隅|天心急拟活焦枯|去年席上蛟龙语|未委先生记得无
数朵红云静不飞|含香含态醉春晖|东皇雨露知多少|昨夜风前已赐绯
铁瓮城头马乱嘶|金陵城下炮如飞|黑风捲地鼓鼙急|昨夜常州又受围
云髻已收金凤皇|巧匀轻黛约残妆|不知昨夜新歌响|犹在谁家绕画梁
油碧车轻路去遥|西陵松柏暮潇潇|纱窗昨夜黄梅雨|添得钱唐几番潮
凄凄长是别离情|冰簟银床梦不成|昨夜秋风今夜雨|篝灯愁泣到天明
红云长绕玉皇家|炉里丹成结紫霞|琴冷月明孤鹤怨|冰壶昨夜浸梅花
洄塘昨夜绿波增|偶策交州鬼面藤|一雨百花香洗尽|流春矼上立鱼鹰
欲酬强韵若为才|昨夜归时趁月来|寂寞后堂初醉起|金盆犹浸数枝梅
乱山遮晓拥千层|睡美初凉撼不应|昨夜酒行君屡叹|定知归梦到吴兴
扬州驿里梦苏州|梦到花桥水阁头|觉后不知冯侍御|此中昨夜共谁游
待船日日恨船迟|船头水声无断时|昨夜天清好新月|谁家学得画蛾眉
秋棚昨夜黑风呼|鬼泪滢滢泣不枯|明日担夫晓街上|一筐新味赏明珠
世故相逢各未闲|百年多在别离间|昨夜秋风今夜雨|不知何处入空山
金轮持世业风多|渺渺萧台正郁罗|昨夜宝珠平地现|浮黎碧落听空歌
千里江山陪骥尾|五更风水失龙鳞|昨夜浣花溪上雨|绿杨芳草为何人
恶怀种种占胸次|俗物纷纷遮眼边|知有醉乡无路入|竹渠昨夜响山泉
昨夜扁舟雨一蓑|满江风浪夜如何|今朝试捲孤篷看|依旧青山绿树多
莫欺憔悴鬓苍浪|片纸能为百邑霜|昨夜尚书来尺一|始知身是夜郎王
酷爱孤根暖独回|吴缣光拭向谁开|小诗欲寄司花手|昨夜清香入梦来
舞毒山中夸巨蟒|问经岩下化灵狐|不知昨夜飞鸣处|曾报溪翁到此无
西风昨夜到茅庐|勾引吟魂会老逋|羌管数声惊别梦|一天凉月碧窗虚
去年曾醉海棠丛|闻说新枝发旧红|昨夜梦回花下饮|不知身在玉堂中
领得银环奈别何|更烦同伴画双蛾|一般昨夜龙池雨|偏有垂杨叶上多
晓山烟重暮山开|石马三朝半绿苔|扫得墓门清似水|梅花昨夜又飞来
庭前昨夜起秋风|落叶潇潇万木空|独有此君颜不改|依然无恙月明中
昨夜梅花已报春|地瓶移插更精神|酒酣纤手争来折|鹦鹉回头不敢嗔
馆娃谁比念奴娇|暖玉团香腻粉消|昨夜教坊传圣旨|梨园弟子属云韶
荼蘼架倒无人架|全似老夫狂醉时|昨夜一场溪雨横|又漂苔藓到花枝
半刺还为权刺史|朝衙不坐坐铃斋|案头通事通何事|昨夜东园芍药开
夜深传警报更筹|霜桂月华寒未收|昨夜雨昏今日朗|一番风雨一番愁
乌巾高插拂云轻|仅压长头碧眼睛|昨夜老人尾不见|偶然落在世间行
谁送寒声入梦中|遥知人在戍楼东|明朝梅岭花飞雪|未必都因昨夜风
性拙全为众鸟嗤|玲珑巧舌许谁知|小园昨夜春归去|落尽残红怨子规
紫禁仙舆诘旦来|青旗遥倚望春台|不知庭霰今朝落|疑是林花昨夜开
剪得西园一片青|故将来此恼诗情|怪来昨夜窗前雨|减却潇潇数点声
呼童穿沼水泠泠|缏短坭深汲不成|昨夜矶头添几尺|满林新笋一齐生
兴尽归期渐有涯|梦中昨夜已还家|儿童笑引池西去|菡萏犹馀一朵花
夭桃灼灼向窗前|十二阑干次第看|昨夜雨声三四点|惜花人听未曾眠
目送飞鸿手抚弦|十年幽事已茫然|谁知昨夜南归梦|犹在云山野水边
银河昨夜渡牵牛|玉露凉侵院院秋|一叶芭蕉数声雨|人间何事不堪愁
昨夜狂风万水号|如从三峡听江涛|垂云隔在应凭取|飞入天门兴转豪
昨夜灯前把酒杯|鄱阳主簿送春来|只疑天地无清气|都在江头一树梅
昨夜承明万井开|露寒星斗共崔嵬|虚将紫气归燕石|自有荆人抱玉来
平生蓑笠惯冲寒|长忆江湖把钓竿|昨夜北窗闻雪作|梦魂飞到子陵滩
昨夜衔杯写我欢|玻璃万顷桂花寒|素娥今夕如羞涩|似怨诗人取次看
十处投人九处违|家乡万里又空归|严霜昨夜侵人骨|谁念高堂未授衣
万里平沙一聚尘|南飞羽檄北来人|传道五原烽火急|单于昨夜寇新秦
玉门风急朔云低|塞外穹庐不定栖|昨夜胡儿连马骑|打围直到海陵西
拥衲垂慈矜不能|每逢魔外直须争|人来若问新鲜句|木女怀儿昨夜生
蟾宫兄弟满清都|竞向花前醉索扶|昨夜碧桃源里去|蕊香多少上蜂须
沉水空濛睡欲醒|寒窗窈窕日初晴|谁将昨夜堆檐雪|为作空阶滴雨声
东风花国是吾乡|一点春心日日忙|昨夜牡丹丛里宿|满庭风露梦魂香
中酒朝来睡起迟|残英飞尽只空枝|东君昨夜欺人醉|收拾春归不教知
溪南溪北水云村|茅屋书灯对掩门|昨夜西风送微雨|荷花初落槿花繁
当年老鹤快乘轩|犹逊花驴食万钱|昨夜灯前成独笑|痴儿方诵旅獒篇
苍杉拱立万夫长|破衲素封千户侯|昨夜金仙失璎珞|寒光满地不曾收
西风昨夜到庭梧|晓看窗前一叶无|秋月照人眠不得|等闲拈弄绣工夫
十亩荒芜一径斜|清流日日绕人家|堪怜昨夜罗浮梦|开尽池塘萏菼花
鸾坡乌府旧游空|三尺孤坟野寺中|犹有忧时心不死|墓门昨夜起秋风
南枝昨夜雪初乾|瘦质临风乱蕊繁|忆向溪桥曾驻马|却疑浑是雾中看
白鸥江畔金鱼浦|草阁柴扉是我家|昨夜玉堂清梦到|还临流水看梅花
秋水沈沈漾列星|盘涡殷殷斗雷霆|扁舟昨夜巴陵过|风起犹闻战血腥
千峰顶上一间屋|老僧半间云半间|昨夜云随风雨去|回头方羡老僧闲
会得参同两渐和|庄生昨夜访维摩|若教更会真空意|万卷函经一字多
寂然不动机已兆|感而遂通机乃神|一阳昨夜回冰底|生意流行万象春
湖面清风拂酒杯|异香一片自天来|明知不是荷花了|金粟漫山昨夜开
曲奏宾云久不闻|尚传石髓满污樽|虹桥宴罢仙童报|昨夜松关鹤有孙
青天昨夜将星明|际晓风云气色清|试向阅兵台上望|豺狼何处敢横行
桃花昨夜愁尽发|燕子今春疑不来|雪衣鹦鹉亦可怪|错唤主人非一回
曾共云山采药来|鹤舒台上竹窗开|松间昨夜闻清啸|人见亲骑白鹤回
放猎胡沙控紫弦|草深狐兔走祁连|秋空昨夜旄头落|为卷旌旗破左贤
青山三月野花红|来伴天涯寂寞中|知子本无相别意|杜鹃昨夜恶春风
荷花宫样美人妆|荷叶临风翠作裳|昨夜夜凉凉似水|羡渠宛在水中央
雨过前村湖水平|鱼头戢戢逐波生|邻家篮里收鸡子|昨夜分明报五更
云在青天水在瓶|古僧何处说今僧|一庵若问真何一|昨夜庵中火是灯
昨夜江门把春酒|满船明月唱阳关|五羊城中消息断|君去东吴几日还
昨夜分明梦到家|飘飖依旧客天涯|故园门掩东风老|无限杜鹃啼落花
昨夜秋声到井桐|畬田香散稻花浓|空山落日秋云薄|人在秋云第几重
西清学士草黄麻|阁老承恩扈翠华|昨夜司天台上望|文奎光燄照龙沙
自从失道人多岐|擿植冥行信所之|昨夜忽然寻得路|孤灯一点是吾师
策策西风透碧纱|秋香吹动月中花|万山不隔归乡梦|昨夜依稀似到家
广寒昨夜不曾开|今夕佳期已报来|且向草堂杯举待|人间红粉会相催
庆门昨夜梦熊罴|晓得明珠照凤池|却忆刘郎诗句好|海中仙果子生迟
昨夜圆非今夜圆|却疑圆处减婵娟|一年十二度圆缺|能得几多时少年
道是仙标未忍离|梦魂千里惜临岐|儿童昨夜欢相送|竹马来时许再骑
金陵初见随言别|为意匆匆未尽裁|昨夜南风吹浪起|归舟归舟且徘徊
昨夜天聪门外泊|不闻朝鼓只闻榔|三年一觉青云梦|始觉人间味许长
昨夜西风作意凉|吹开粟粟绕枝黄|有时月窟闲来往|天上人间一样香
菜色青肥麦渐黄|雨多泥滑野畦荒|官田昨夜方车水|早起看来又渺茫
风架引藤高十丈|翠叶阴阴气萧爽|老龙昨夜挟风雨|乱吐骊珠落天上
昨夜新生黄雀儿|飞来直上紫藤枝|摆头撼脑花园里|将谓春光总属伊
琅玕百尺舞云幢|风月襟怀共一窗|昨夜春雷初震蛰|龙孙长得玉成双
澹妆虢国想依稀|海燕将雏带粉归|昨夜梦兰还比玉|碧阶斑戏映芳菲
罗绮香消镜匣收|碧山空对晚妆楼|楼前昨夜新秋月|犹学蛾眉翠黛愁
故人近有看花约|说道晴来雨也来|昨夜药阑东侧畔|海棠一树向阳开
朔风吹尽暮云平|室暖炉红睡达明|但怪朝来满山白|不知昨夜打窗声
昨夜严陵失钓钩|何人移上碧云头|虽然未得团圆相|也有清光照九州
昨夜云生天井东|春山一雨一回风|林花并逐溪流下|欲上龙池通不通
岩下才经昨夜雷|风炉瓦鼎一时来|便将槐火煎岩溜|听作松风万壑回
脱叶园林带晓鸦|马蹄步步踏霜华|山边水际频凝顾|怕有寒梅昨夜花
足音肯到寂寥处|风味要看樽俎间|行役小休良不恶|雷声昨夜殷南山
燕山落日晚凄凄|鸿雁初飞汉苑西|莫恋玉河芳草色|秋风昨夜到沙堤
昨夜三更雷撼山|九天门户不曾关|曹溪路上分明见|有个金乌入广寒
悲歌昨夜惜离群|九曲肠随别路分|江雨未休春寂寂|那堪今日又逢君
二叔年皆八十馀|经年不见久无书|江山不隔还乡梦|昨夜迢迢到佛庐
几尺雪藏山径暮|一枝梅簇洞门春|溪头昨夜冰寒绿|风捲彤云发晓嗔
狂风昨夜吼棱棱|寒压重衾若覆冰|节气今朝逢大雪|清晨瓦上雪微凝
并刀昨夜匣中鸣|燕赵悲歌最不平|易水潺湲云草碧|可怜无处送荆卿
昨夜薰风放好花|朱帘碧槛玉人家|世间炎热难开眼|且向中宵挹露华
满汀芳草夕阳斜|长恨春时不在家|昨夜月明诗梦醒|子规啼尽杜鹃花
指点蓬瀛东复东|云车风马往来中|豫知王母霓旌降|昨夜青禽有信通
一片花飞春未知|杜陵野客已深悲|况堪昨夜狂风雨|吹折东家桃树枝
昨夜相携看霜月|今朝谁料起寒烟|安知明日千峰顶|不见人间万里天
昨夜分明梦到家|庭前开遍石榴花|龙门不放东风过|五月平滦雪满沙
昨夜新霜满菊丛|起来何面对西风|白衣送酒无消息|赖有西邻张长公
恰恰清明昨夜过|海棠幽独占春多|杜陵不是无心赋|才薄难工奈若何
朔风战野地擘裂|震匣瑶琴弦冻折|春风不意到人间|昨夜柳梢先漏泄
烟雨峰峦无古今|断崖迷径静愔愔|隔溪樵子遥相语|昨夜春流尔许深
王昌家直在城东|落尽庭花昨夜风|高兴不辞千日醉|随君走马向新丰
秋声昨夜满凉天|多少离情梦日边|垂老更堪逢此别|如何王谢惜中年
清砧切切捣更残|葵叶榴花不忍看|昨夜潇湘风雨恶|闺中五月已先寒
风雷昨夜破枯株|借问天公有意无|莫是卧龙踪迹困|放开头角入亨衢
忆梅昨夜下西洲|市隐园中万玉楼|姚家花胜张家竹|尚许伧奴几度游
门外声声叫卖鱼|囊空不问价何如|磁盆昨夜黄齑熟|淡饭时光乐有馀
疏篱潇洒绿烟寒|老树鳞皴艾叶攒|昨夜天空明月白|一枝疏影隔窗看
风雷昨夜揭窗纱|未信楼岩不忆家|和靖山头春到了|莫因寻鹤负梅花
阙足床旁折脚铛|全成人是我全成|洞庭混沌清波耳|不聒人间昨夜铃
金虫镂月影玲珑|璧叶将秋锁翠栊|昨夜楼台风露冷|几人魂梦入林中
黄华十月愈风流|不把重阳作话头|昨夜满林霜似雪|笑他红叶冷飕飕
未快溪桥踏雪心|朝阳已复上遥岑|可怜昨夜琼瑶迹|化作春泥尺许深
扶头酒醒宝香焚|戏写蒲东一片云|昨夜隔墙花影动|猛闻人语唤双文
寒梅昨夜花更发|今日因风落二三|莫教倚楼人弄笛|暂留春色驻江南
江南江北路迢迢|往事东风恨未消|昨夜杜鹃啼不了|始知春在洛阳桥
孟光憔悴病来容|昨夜苍茫梦里逢|还似往年临别日|匆匆劳苦为纫缝
昨夜山中宿雨晴|白云绿树最分明|茅堂早起无他事|去看溪南新水生
白龙池上白龙湫|分作清溪洗砚流|昨夜黑云将雨过|祇惊溪畔墨花浮
昨夜南关对月时|客心如水向南驰|京城此去犹千里|岁晏还家未有期
海上移来怪石奇|绿云深处竹猗猗|雨声昨夜春雷动|应是神龙化葛陂
青蛇昨夜付书回|只许麻姑自拆开|说道蓬莱山下路|莫因清浅不归来
罗浮仙子住江皋|醉把胭脂染素袍|昨夜云旗降王母|错疑千树熟蟠桃
投老安闲世味疏|深深水竹葺幽居|床头昨夜风吹落|多是经年未报书
昨夜狂风落叶多|树鸣岂为作哀歌|摧残不复唐生梦|赢得官家□□□
十年关陇得春偏|户有城南尺五天|昨夜台躔照吴楚|梦中黄鹤亦欣然
山中昨夜解春衣|天杪征鸿正北飞|欲问旧游零落里|蓬莱阙下几人归
重雾侵衣到晓寒|东山怅别路漫漫|醉君昨夜帘前月|借向长安马上看
平生落落苦难合|十五读书今老翁|却怕秋来添客思|梧桐昨夜又西风
一秋无便寄平安|新雁声声报早寒|昨夜检衣开故箧|去年家信把来看
故园一别换年华|客里看花更忆花|昨夜西窗无限月|伴人春瘦一枝斜
秋声昨夜入梧桐|金井银床影半空|捣尽夜衣不成寐|半钩新月一帘风
琳宫玉宇锁崔嵬|绝顶松窗对月开|昨夜仙翁骑鹤去|五云深处采芝回
卢敖爱向山中住|长遣看云一舄飞|昨夜候神东海上|梦随环佩月中归
薄宦归来雪满头|欲将簪组换渔舟|怀人不奈萧条意|昨夜梧桐又报秋
昨夜重游汗漫归|依然戴胜发如丝|三千年一校仙籍|回指彭聃是小儿
昨夜湖心共泊船|一天星露宿寒烟|朝来极目无洲渚|知采苹花何处边
臂绡繫得下妆台|锦帐芙蓉并蒂开|露净一天清似水|黄姑昨夜渡河来
青山频过不知名|但忆乡关此地迎|昨夜归魂先识路|秋风吹向绿榕城
不辞𫛸鴂妒年芳|但惜流尘暗烛房|昨夜西池凉露满|桂花吹断月中香
昨夜春雷始发声|翠鞭应有玉芽生|老夫自笑衰年近|尚欲阶庭看锦绷
梦飞不到越溪头|空想鸳鸯戏彩舟|昨夜小楼清似水|雨声添足十分愁
芦茎密织水烟笼|恰与湘渔屋檨同|昨夜苹香熏梦醒|又添荷叶盖西风
谁写南唐金错刀|秋风叶叶动林皋|湘灵昨夜云中过|吹落丹山白凤毛
佳乘两口草标头|共见同看水牯牛|昨夜牧人无被盖|今朝犹笑道无求
水心亭下木兰舟|昨夜分明赋远游|消息眼前无可问|满天风雨独登楼
书经犹有遮个在|画佛何曾梦见来|玲石玉峰雷雨过|梅花昨夜一枝开
一阳初动震天关|须信还真地有缘|昨夜乖龙轰霹雳|迸潮海眼出寒泉
楚山湘水乱云遮|欲往题诗路更赊|昨夜灯前醉看画|雨枝风叶乱横斜
蓬莱石上珊瑚树|精卫衔将出海涛|昨夜秋风动凉影|叶叶南唐金错刀
苍苍玄武镇皇州|天上银河转地流|言君不是乘槎者|昨夜分明到斗牛
昨夜江村雨一犁|白沙江路晓无泥|戏波拍拍凫雏暖|掠岸翩翩燕子低
多情为我谢彭郎|采石江深似渭阳|相聚六年如梦过|不如昨夜一更长
一醉昏昏万不知|黄昏促席夜深归|明朝惟见家人说|昨夜归时雪满衣
昨夜还乡已夕阳|夕阳今日已他乡|回头咄咄相思语|准拟东风好送将
爱惜浓香恐过时|刘郎何事苦归迟|只应昨夜幽窗梦|飞到君边未可知
佛佛授手无多子|祖祖相传似海深|昨夜西风撼门扇|天明无迹可追寻
大田槁苗一尺长|河水乾枯木叶黄|似闻昨夜月离毕|明日甘霖来沛滂
昨夜罗帏始觉霜|月中疏柳一时黄|晓灯欲暗将离室|不道离人畏曙光
月落云窗黑如漆|一纸家书灯下笔|不知昨夜秋浅深|五更枕前啼蟋蟀
昨夜凉风又飒然|萤飘叶坠卧床前|逢秋莫叹须知分|已过潘安三十年
秣陵人去帝京游|可是隋珠复暗投|昨夜山前雷雨作|传君一字到黄州
雪拥归程朔吹寒|来时孤剑系征鞍|此行誓不忘知己|昨夜为公重一弹
菟裘无地可田园|犹是栖栖择木猿|昨夜洛阳风雪甚|袁安依旧卧衡门
千里长河五年戍|万山风雪断来音|屋头昨夜霜如席|愁折金闺一寸心
昨夜风吹客到家|故山开遍水仙花|寒鸡不肯完残梦|空有归心绕柁牙
说梅津漱不濡唇|秧稻堪惊陌上人|昨夜天公一翻手|苍生百万面生春
农家不厌一冬晴|岁事春来渐有形|昨夜新雷催好雨|蔬畦麦垄最先青
山禽栖定涧蛙鸣|时复鸱枭杂数声|昨夜酒添春睡重|幸无憎爱到天明
遮莫花神溷乃公|登楼夜夜问阴宗|密语林花须著意|楼头昨夜月如弓
辛苦支机耐寂寥|肯同嬴女只吹箫|金梭昨夜成龙去|上与天孙织绛绡
苍颜皓首一癯翁|谈笑衣冠有晋风|昨夜卷书灯下看|眼明犹自辨鱼虫
今夜月明胜昨夜|新添桂树近东枝|立多地湿舁床坐|看过墙西寸寸迟
西湖昨夜转东风|报道南枝消息通|踏遍六桥寻不得|谁人移上月明中
未须多买酂侯田|且可同乘曲逆船|昨夜皛山云作雨|东流一水径通天
一闲每笑不如僧|及到僧门闲未能|昨夜褐袍风雪里|隔溪犬吠入林灯
檐雪无风久未消|贫家昨夜有琼瑶|明朝却与邻人笑|只作清斋水一瓢
独卧荆扉拂曙开|啼莺相唤故人来|落花昨夜迷行迹|先遣家僮扫石苔
两年不到摘星楼|雁隔江声送客愁|昨夜金山船上月|澹随帆影过中秋
颠风围屋暖盈襟|满意成霜却做阴|昨夜风休寒彻骨|晓霜呼日上平林
昨夜东风山雨来|野花无数近人开|孤舟忽向溪头泊|买取白鱼供酒杯
帘前可爱三冬日|阶下新抽七叶蓂|昨夜灵台因预奏|彩云高捧老人星
飔飔忽见青鸾尾|扫遍翠崖冈上头|昨夜月明仙子过|玉笙吹彻万山秋
雪馀连雨满城泥|喝道宵行万马蹄|昨夜隔年书未点|瓶梅灯畔一枝低
晓起山堂雨过时|羽人有约复来期|出门笑问采樵者|昨夜松苓长几枝
谁把青红线两条|和云和雨系天腰|玉皇昨夜銮舆出|万里长空驾玉桥
海上群仙锦旋襕|舞馀掷出紫金盘|人心自爱休分别|未必全输昨夜看
昨夜西风烂漫秋|今朝东岸独垂钩|紫袍不识蓑衣客|曾对君王十二旒
垂衣端拱愧佳兵|文化优游致太平|昨夜濛濛春雨足|松筠花草一时荣
百年孤干长苔衣|数点寒花映竹扉|昨夜东风消息到|主人扶醉月中归
檐前鸣玉响丁东|清梦初回鹤帐中|早起井梧飘一叶|方知昨夜是秋风
考亭拜罢赋归与|昨夜青山梦旧闾|沿道若逢相识问|慇勤细说建阳居
昨夜清凉梦本山|眠云唤鹤有惭颜|青莲道士长堪羡|身外无名至老闲
梁王苑内歌明月|西子台前醉落花|昨夜海棠添蜡烛|今朝鹦䳇唤琵琶
叶叶飞秋声自来|萧郎国有不羁才|西山昨夜虎风恶|大折一枝无处栽
雷电阴晴共一帘|残春首夏境相兼|闲寻稚笋今朝长|静数新荷昨夜添
昨夜群仙宴十洲|再三招我伴清游|酒酣忽跨长鲸去|碧玉杯盘散不收
闺中莫妒新妆妇|陌上须惭傅粉郎|昨夜月明浑似水|入门唯觉一庭香
昨夜承恩宿未央|罗衣犹带御衣香|芙蓉帐小云屏暗|杨柳风多水殿凉
雕檐蟾魄度罘罳|蛛网呈祥坠喜丝|知是昭阳有恩泽|灯花昨夜结红芝
昨夜春雷动四遐|纷纷群卉尽萌芽|蛰龙也□深渊梦|飞出苍崖露爪牙
萧条客路度微溪|昨夜清霜印马蹄|枫叶梅花愁望断|更堪林外野𤠔啼
昨夜西湖雪半消|枝南枝北尽琼瑶|杖藜试过溪桥去|香气侵人思欲飘
翠佩瑶环昨夜风|渚云飞尽楚王宫|青娥舞罢婆娑曲|人在空山月影中
昨夜苕溪春雨晴|山从天目到临平|故人只在云西住|绿树当窗定长成
伯兮癯似松间鹤|季也孤于云水僧|昨夜梦中闻笑语|觉来秋在影堂灯
銮舆昨夜宿郊坛|月淡风低彩内寒|密写销金红榜字|宫中日日报平安
杖藜日日看芝山|山下溪云共往还|昨夜小溪新水涨|钓船流向寺前湾
春草深宫绕径愁|西风一夕满长秋|黄金莫问当垆客|昨夜临邛咏白头
庭树朝来好鸟鸣|似闻相唤不知名|神机妙处应须玩|昨夜春雷送一声
昨夜曾游洛女家|自知此处胜烟霞|回鸾更按湘妃曲|醉踏烟波弄月华
春风昨夜到雕阑|十里楼台宿雾看|何处春游试兰桨|玉人犹怯晓风寒
轻烟薄雾锁平川|全似江南二月天|昨夜溪头新雨过|分明洗出太平年
初到人间柳始阴|山书昨夜报春深|朝朝花落几株树|恼杀禅僧未证心
前村昨夜雪晴时|春到寒花第一枝|错认孤山小桥路|月移疏影鹤归迟
曾栖巴蜀峨眉顶|远见西天鹫岭无|昨夜普贤乘白象|向余先解髻中珠
行营昨夜运粮回|今日还差送甲来|道路奔驰何日已|石田强半是蒿莱
羽书昨夜下长安|胡骑骎骎犯蜀关|愁杀闺中年少妇|朝朝空望戍夫还
闻似磻溪隐姓名|阿鬟仍是许飞琼|凉风昨夜惊新雁|想见吹箫又月明
凤凰台前看明月|姓名从此落人间|西风昨夜吹庭树|又逐闲云过别山
翠华南渡济苍生|垂老将观德化成|昨夜行宫传好语|秦川草木也欣荣
重林茅舍清溪口|山人醉倒黄精酒|峰头昨夜春雨多|起拂萝衣听寒溜
初日晖晖照翠苔|庭前昨夜碧桃开|一帘香雾微风动|知是仙人骑鹤来
绝磴悬崖隐万峰|长空昨夜起蛟龙|真形化作灵岩石|嘘气犹成玉露浓
玉节娟娟老雪霜|苍梢势欲拂云长|南风昨夜吹烟雾|添得虚堂六月凉
马头晓日喜曈曈|积雪全消大小红|谁扫阴霾送晴煖|东皇昨夜倩西风
十年忝作青云侣|气谊如公落落然|昨夜看花出城去|同歌伐木醉春筵
小窗开尽碧桃枝|忆得青鸾化去时|昨夜秋风妒幽怨|梦中吹断素琴丝
曾见东溟涌日轮|霞流丹穴锦回文|蓉城昨夜西风壮|捲入春膏五色云
羊踏胸中昨夜蔬|不应扪腹怪如壶|妇家得𫗦犹须忍|莫索槟榔笑尔臞
昨夜窗前风月时|数竿疏影响书帏|今朝榻向溪藤上|犹觉秋声笔底飞
野人乱后无归处|惟有尊前似故乡|昨夜流江水亭上|五更酒醒月如霜
昨夜从君歌竹枝|醒来不记曲中词|徘徊独望西泠岸|正是潮平月落时
东家昨夜杏花开|茅舍今朝燕子来|但使结巢栖得稳|何须更觅好楼台
天然金蕊冠群英|谁信鹅黄染得成|昨夜南枝报春信|摘来香露月中清
涧水松风声不断|白云飞上屋头栖|山中昨夜孤吟客|只把无眠便作题
故人多在大江西|欲寄封书懒不题|昨夜东风吹梦断|晓来无赖是莺啼
色色罗衫称体裁|铺宫新例一齐开|菱花小样黄金合|昨夜真人进药来
窗纸悲嘶万壑风|石梁飞涧倒枯松|殷勤昨夜三更雨|添作投渊雪色龙
汞虎铅龙炼气神|黄芽昨夜一枝春|刀圭底事如何会|伏虎朱砂匮水银
客怀醉杀也醒醒|昨夜思家梦几惊|道阻且长无信息|只将喜鹊验安平
洞房昨夜停红烛|待晓堂前拜舅姑|妆罢低声问夫婿|画眉深浅入时无
崇文楼上倚阑干|万里乾坤眼界宽|昨夜湖中风雨过|西山翠色未曾乾
人间离别最堪怜|天上嫦娥恐亦然|昨夜广寒分破镜|半奁飞上九重天
昨夜西风撼我扉|不愁吹叶落梧枝|祇愁吹到头颅上|短发星星见二丝
虞帝南游不复还|翠蛾幽怨水云间|昨夜月明湘浦宿|闺中珂佩度空山
勾芒跣足苦争先|昨夜酸风雪满天|不见旗亭游冶客|春归才着土牛鞭
昨夜明河澹欲流|纤纤凉月报新秋|似君七夕天南路|牛女星边一叶舟
昨夜江门咏月归|今朝又领衡山诗|千仞冈头一振衣|乃见庐冈点化机
君在东南第一流|绿绨膺检出神州|举头试作长安望|昨夜灵槎近斗牛
尘濛蛛网暗东斋|设榻君能待我来|昨夜梧桐有消息|会须急上宋王台
昨夜薰风入舜韶|君王未御正衙朝|阳晖已得前星助|阴沴潜随夜雨消
天风吹我渡黄河|鼓枻中流发棹歌|昨夜一番甘雨降|鱼龙无数沐恩波
耸两吟肩似我愁|菰蒲叶下一身秋|溪风昨夜吹鱼落|飞过前滩看水流
云舒云卷晓风凉|千尺松梢鹤唳长|昨夜月宫飘桂子|至今楼殿带天香
芙蓉宝剑耀腾装|鹊血雕弓控骕骦|昨夜旄头光渐短|山前校猎射黄羊
昨夜鸱鸮出凤池|同云如水际天垂|谁知六出丰登瑞|不在黄扉燮理时
西风吹绉碧纱衣|金井梧桐昨夜飞|自汲井花调药罢|却簪秋叶满头归
开皱紫栗如拳大|带叶黄柑染袖香|天与山家讲邻好|江天昨夜有新霜
琳庭节物乐无涯|又是馀寒易岁华|昨夜雪晴天气好|后园初进腊梅花
人说篇章晚更雄|建安诸子未为功|今朝春草传新句|昨夜灯花缀玉虫
山堂昨夜起秋风|景物萧条便不同|岂是天公嫌冷淡|故将林木染黄红
紫禁仙舆诘旦来|旌旗遥倚望春台|不知庭霰今朝下|疑是林花昨夜开
两峰云锁几时开|昨夜京城战鼓哀|渔父生来载歌舞|满头白发见兵来
北瞻灵鹫山围寺|东望初阳树绕台|昨夜龙泓新过雨|乱流花片入城来
晓策羸骖趁谢恩|君王昨夜赐春幡|涂金剪彩虽云异|竞戴还同拜禁门
昨夜灯前旧守宫|朝来零落向胡风|无缘红粉违明主|错恨黄金买画工
金编诵处无人见|玉洞题时有凤知|昨夜忽然何处去|月中吟就白云诗
官柳新晴啼乳鸦|外甥昨夜喜还家|河豚江鲚都供酌|独奈春寒恼杏花
陂头下马问渔者|欲买鲜鳞充晚庖|昨夜北风水面合|不禁杨柳已成苞
白水塘边旧草莱|十年三径锁苍苔|寒花解得人归意|昨夜分明入梦来
弱水茫茫路几千|蓬莱从此返飞仙|空馀昨夜西风急|憔悴芙蓉倍可怜
潇湘昨夜雨初晴|鸲鹆飞来似有情|莫道孤栖不能语|当年曾学瓮中声
腻发堆云镜舞鸾|五云仙洞接清欢|归来失却吹箫伴|肠断昆山昨夜寒
竹劲由来缺样同|画家虽巧也难工|细看昨夜西风里|若个琅玕不向东
绿树重重秘殿阴|画堂甲观九重深|青宫昨夜初承诏|丹扆今朝又进箴
碧鸡朱鹭羽毛鲜|小殿芙蓉贴水圆|昨夜百花风信急|御沟新藻有红泉
昨夜嫦娥弄玉纤|也应掐月作花钿|为嫌梅影太清瘦|几片飞来疏处填
繁花昨夜香苞裂|露裛风吹照野时|能与离人添怅望|一时留与子规啼
几回飞梦到昭阳|梦断依然隔渺茫|起立苍苔罗袜冷|玉阶昨夜有微霜
寒风已是识新阳|昨夜千林不禁霜|七日欲知天道复|丈三先看土圭长
客来未到何从见|昨夜数声高出云|应是仙君老僮仆|当时掌客意犹勤
九歌垂就涕先零|恨杀青衫到底青|昨夜微茫牛斗分|不知飞上作何星
昨夜三清醮罢迟|步虚声逐翠云飞|小仙自向人间去|留得青词袖里归
昨夜清霜冷絮裯|纷纷红叶满阶头|园林尽扫西风去|惟有黄花不负秋
谁将香雪散千株|昨夜师雄梦到无|最恨盈盈一水隔|美人空自握明珠
秋色朝来已十分|远山清瘦露云根|芙蕖昨夜惊风雨|叶叶流香有泪痕
昨夜山前说法归|毒龙驯虎总忘机|客来相讯还相笑|鼠啮床头故褐衣
寒风昨夜动天起|春色今朝入眼浓|桥北斜斜柳垂绿|岸南细细草生茸
银河昨夜降醍醐|洒遍坤维万象苏|疑是鲛人曾泣处|满池荷叶捧真珠
西风昨夜入庭梧|况味今年似旧无|想见防秋有长策|幽人真欲反吾庐
万里天南泛使槎|不堪乡思乱如麻|梦魂不为青山隔|昨夜分明又到家
昨夜凄风霰鸣屋|今宵月满清江曲|预欣明发行李轻|早趁茅檐弋阳宿
田叟邀来为解蓑|饮君浊酒为君歌|莞然一笑还相问|昨夜月明诗几多
松响寒涛壑喷霞|万山烟雨落灯花|故人昨夜沧江约|独自临风怅碧纱
玲珑岩下忆辞师|软语丁宁归莫迟|昨夜春堂轰霹雳|分明一喝再参时
分得竺乾些子光|拓开户牖辟封疆|谁知迥绝安排处|昨夜三更挂夕阳
拣得金针出象筒|鸳鸯双刺扇罗中|却嗔昨夜狸奴恶|抓乱金床五色绒
碧天凉月湛悠悠|独上高楼望女牛|昨夜西风何处起|宫中无树不知秋
一年归计又蹉跎|落尽梨花春不多|昨夜翠微深处宿|月明无奈子规何
蒙阳昨夜山水泛|平田浩淼更无涯|细观不减东溟在|秪欠中流一个查
白氎禅巾白石龛|跏趺无迹越山庵|朝朝拱立罔明手|昨夜看梅废小参
列宿回元朝北极|爽神晞露滴楼台|佳人卷箔临阶砌|笑指庭花昨夜开
月沉天角晓星明|上直妆成趁五更|昨夜宣徽进新曲|仙韶院里未知名
十二年前边塞行|坐中无语叹歌情|不堪昨夜先垂泪|西去阳关第一声
宿雨山中睡起迟|看花偶过白莲池|朱明道士迎余笑|昨夜南岩长紫芝
寂寞潮声入寺门|浦风吹落树头云|几番忆著芗林石|昨夜孤猿梦里闻
微霜昨夜下庭柯|东岫朝来爽气多|偶过溪桥探三秀|惊看白发照沧波
消息东风两月前|西湖索莫老逋仙|雪蓬昨夜还扶醉|移近梅花一处眠
宾雁来时燕又东|三年薄宦竟何功|晴窗偶读登楼赋|昨夜家山入梦中
柳塘昨夜雨声急|早起春水欲平桥|放教汀草芊绵绿|添着林花婀娜娇
琅玕数本倚墙阴|新笋均条忽作林|昨夜小轩添得境|却烦佳月碎筛金
昨夜黄州得蜡书|老臣恨已解兵符|莫将箭污偷儿血|留与官家北射胡
飞雪无声点画阑|树头春意已含酸|天公为促调羹早|故遣狂风昨夜寒
厚味何如淡味长|充庖不羡大官羊|老妻昨夜挑新菜|酿得黄齑满瓮香
秧针初出未全青|昨夜冈头冷雨晴|日暮采樵人去后|一痕淡月乱蛙鸣
金井高梧舞戏圭|露盘承润晓凄凄|深宫不是清秋景|昨夜寒蛩渐渐啼
一江烟水浩漫漫|昨夜扁舟寄此间|共向船头望南北|不知何处是家山
玉堂老鹤仙骑去|白雪满空何处寻|昨夜飞来峰顶月|分明照见古人心
雨晴春鸟语叮咛|松外青山花外亭|昨夜仙瓢酒初熟|道人无暇读黄庭
故苑新篁万玉林|长安数个也萧森|黄梅昨夜窗前梦|春雨初高碧十寻
江头昨夜雨何似|新涨平添一丈强|倚柂稳如天上坐|顺流明日到衡阳
投老西游志不成|死生贫贱见交情|江头昨夜潮声怒|却为先生气不平
红颜共策息金戈|泪落哀弦奈若何|昨夜单于毡帐底|分明犹说汉山河
东篱昨夜有微霜|白酒浮香菊又黄|老去闲情镇相待|满头何必遇重阳
辟恶何须荆楚艾|蠲炎不待邵平瓜|仙飙昨夜来阊阖|玉宇清凉大帝家
寻梅不惮路程赊|行遍山边与水涯|几处树头残雪在|只疑昨夜又开花
离离远树接山低|白水田头杜宇啼|昨夜前村新雨过|桔槔闲在石桥西
昨夜峰头弄阮俞|海天鸾啸未曾孤|一竿亦是球琳选|风雨山房听有无
昨夜江边春水生|蒙冲巨舰一毛轻|向来枉费推移力|此日中流自在行
金尽壮士安足惜|酒多好怀聊复开|昨夜东家借生马|升州高处望君来
酒醒题诗忆送君|残阳半掩竹间门|相思昨夜空斋里|烛灭香炉火尚温
辞却星桥路已赊|飞鸣犹占海门槎|不知来报缘何喜|昨夜银缸也著花
山居猿狖最多情|啸月旋风伴醉醒|昨夜数声霜雪外|元来不比在家听
消息盈虚理甚明|积阴尽处一阳生|孤根莫厌风霜甚|昨夜春雷拆甲声
梦断南窗啼晓乌|新霜昨夜下庭梧|不知帘外如圭月|还照边城到晓无
短辕载酒觅奇踪|最爱秋林紫翠重|昨夜清霜红入叶|又添山色几分浓
枯柳桥头壅白沙|酒旗何处问啼鸦|逢君又望都门去|昨夜邮亭剩几家
河西昨夜见牛郎|说道天田未大穰|八万三千修月户|多将玉屑当干粮
重按东皋岂自归|曾闻归思勇如飞|只因昨夜沉香帐|虮虱夤缘金缕衣
璇霄又见瑞云开|昨夜寒风带月堆|仙子不知何处去|人间空剩一瑶台
山中道人不裹巾|一片石床生绿鳞|昨夜瓦瓶冰冻破|梅花无水自精神
仙人鞭石过沧溟|片碣千秋落此亭|昨夜白龙驱不去|天风吹出武夷青
一半淮江半浙江|怒潮日夜自相撞|扬州昨夜军书至|说道淮安未肯降
寂寞林居似耦耕|感君相顾足高情|茆堂昨夜听寒雨|竹火松烟坐到明
玉貌仙人老不癯|世间荣辱此中无|烟云昨夜微销铄|似怪题舆车骑都
玉容寂寞倚东阑|偷得瑶池换骨丹|昨夜酒酣银烛短|绛绡和月护春寒
野人不是庙廊人|袍笏他年偶在身|昨夜山中看画本|半痴偏说以吾真
郎君少小志安边|辛苦从军已十年|昨夜灯花重结蕊|想郎马上锦衣还
东风昨夜动微和|一树红梨簇锦柯|莫恋枝头红粉态|王孙挟弹醉来过
忆梅昨夜下西洲|寄我双枝过陇头|自笑看花犹有兴|却怜诗不似扬州
旅琐曾听月下猿|至今触事即愁端|北风昨夜无情甚|又作冬来一信寒
一月真时月月真|何须种种别前尘|禅房昨夜灯前话|谁是客人谁主人
琼楼仙子赐金冠|贝锦霞披列上官|昨夜玉皇巡幸处|东风南国最先观
昨夜旄头暗不明|忽传强敌向南行|三千铁骑争追逐|尽卷穹庐入塞城
昨夜花神出蕊宫|绿云袅袅不禁风|妆成试照池边影|祗恐搔头落水中
水落鼋鼍隐钓台|峡山风动野云开|寒潭昨夜龙归晚|带得山前骤雨来
春风无声海日起|梅花满树烟茫茫|西湖昨夜笙歌静|相见逋仙是林中
冬来初赐辟寒香|更向君王觅绣囊|昨夜宫前深尺雪|梅花谁试寿阳妆
内园昨夜报花开|中外喧传玉辇来|遥望红妆撩乱处|人人争献万年杯
春风昨夜碧桃开|正想瑶池月满台|欲折一枝寄王母|青鸾飞去几时来
一枝斜倚古垣东|白首逢君出洞龙|莫怪花神争笑语|周郎昨夜此山中
昨夜花间成酩酊|今日天风吹始醒|炉香深炷坐中庭|独看竹梢移午影
闲愁一寸在垂杨|游丝百尺拖清晓|榆钱满地赎春归|山茶昨夜都开了
船旗衮衮径长淮|汴口人看拨不开|昨夜南风浪如屋|果然双节下天来
小春天气未生寒|缀树朱栎正入看|昨夜海棠开数朵|一双蝴蝶上阑干
昨夜青皇驾趣旋|星榆散漫晚风颠|一春无绪供陶写|满砚尘埃费洗湔
轻花细叶满林端|昨夜春风晓色寒|黄鸟不堪愁里听|绿杨宜向雨中看
蓟门昨夜雨如倾|潞渚朝来波浪惊|自是虚舟能独往|商船持重不堪行
昨夜送人为太守|今朝不记是何年|归来一粟庵中坐|水在瓶中月在天
风头日日望西南|雨脚悬知不与参|昨夜北风今日冷|又惊数点落毵毵
与君同病复漂沦|昨夜宣城别故人|明主恩深非岁久|长江还共五溪滨
菊自离披蝶自愁|道人无事懒悲秋|多情昨夜三更雨|洗出青山著屋头
辛夷开遍又樱桃|不见山瓶寄浊醪|昨夜好风吹梦去|一溪春绿涨葡萄
谷口长松涧底藤|石桥山路晚登登|囊琴斗酒来何暮|空负寒斋昨夜镫
鸦啼初日塞门开|昨夜阴山探骑回|秋尽漠南风雪遍|单于不敢射雕来
雪梅连日碍层阴|昨夜银台瑞霰深|待诏多年无屐齿|窗间犹作洛生吟
半生蜡屐负清游|两脚并州复故州|铁笛叫云疑昨夜|江云隔面已三秋
野老相过一笑迎|黄鸡白酒愧深情|山空日落早归去|昨夜隔篱闻虎声
钱王古庙锁莓苔|华表秋深鹤不来|昨夜石坛风露重|凌霄花落凤仙开
野人居处绝纷哗|芳楥疏篱八九家|昨夜山中风雨急|晓来门巷扫桐花
翠云低护玉楼台|露洗香苞逐渐开|昨夜赏花人酒醉|月中错认水晶杯
离立何妨出屋高|风微亦得听萧骚|南山昨夜新雷起|行有横鞭破土膏
东风昨夜到天涯|玉种移来宰相家|不是此心坚似铁|雪霜枝上敢开花
生意欣欣满目前|乾坤大德信无偏|池塘昨夜经春雨|对此令人忆惠连
常时花柳暗春风|红袖钩心咽小钟|昨夜珠帘罢歌舞|月明归路马如龙
轻梅拂拂有馀清|笔下翻成月下横|昨夜小屏幽梦断|恍如烟雨瘴江城
侵阶草色连朝雨|满地梨花昨夜风|蜀魄不来春寂寞|楚魂吟夜月朦胧
卦盘掇转味天机|祸有胎兮福有基|昨夜孛星移一位|先生睡著不曾知
雨过江头夕照收|苍苔白石自清幽|不知昨夜蛟龙起|化作潇湘一片秋
扬州昨夜有人来|误把忠良按剑猜|怪道使君无见解|城门前日不应开
红锦帐子薄于纱|四壁清风泛彩霞|昨夜月明春梦熟|误吹长笛入桃花
长夏离家事远游|芦潭秋杪尚维舟|不知昨夜愁多少|五老朝来尽白头
声利争驰毫末间|几人能得健时闲|不须展画相撩弄|昨夜秋风忆故山
瘦影幽香蝶未知|几番愁绝五更时|春寒昨夜新瓶冻|寄语东风为一吹
鲈鱼鲙斫樽无醁|阿滥堆成笛正愁|昨夜凉风吹得苦|莫传离思入南州
殿头昨夜报春残|尽放宫人赏牡丹|独有沈香亭北畔|一枝偏许八姨看
静思尘世事茫茫|策杖闲吟出草堂|欲喻浮生那远觅|芭蕉昨夜已经霜
中林昨夜待微月|因想谢公池上楼|何意师言石门路|一瓶还自上归舟
佳辰无物慰相思|先赏空吟昨夜诗|莫怪更深仍坐待|密云或有暂开时
京口扁舟系广陵|书来闻尔亦寻僧|支公应解留安石|犹忆山房昨夜灯
去年和雪卧榛丛|雪里旌旗分外红|江上只今无盗贼|楼头昨夜已春风
老禅心迹本来空|却与寒梅臭味同|昨夜苦吟清不寐|雪花开遍月明中
昨夜惊魂渡五湖|愁中飞梦到姑苏|丹阳道上南冠客|重到新亭洒泪无
灵椿彫落已多时|犹记当年涧壑姿|昨夜梦中真想见|分明月影过南枝
凌阳浦里杂花生|晓屋鸣鸠春树晴|昨夜南溪足新雨|辘轳原上踏歌声
八峰葱茜石林幽|给事题诗记胜游|昨夜僧归钟鼓静|一声鹤唳海天秋
玄裳缟袂顶砂丹|举翮青霄任往还|昨夜九皋清梦觉|一声高彻彩云间
吟对枯禅手独叉|山川寒入片心赊|西园昨夜吹风雨|一径萧萧葬落花
小窗帘箔护重重|榾柮炉心蜕骨红|昨夜朔风能凛冽|冰花亦结砚池中
昨夜何人雪里归|岭头折得去年枝|莫将寒暖分南北|直为春光剖破篱
卯君为我凿圭塘|荆棘化为云水乡|昨夜荷香新雨过|一年劳费尽销忘
西风昨夜到南塘|杨柳蒹葭色转苍|飞鸟独来荷柄立|不教凉露满莲房
花匝疏篁水绕门|几回扶月醉西园|青灯昨夜挑残雨|空认春衫旧补痕
淮水寒潮起暮云|纷纷离思不堪论|都门不闭还乡梦|昨夜分明到故园
昨夜朔风吹倒人|梅花枝上十分春|老夫高卧石窗下|嬴得清香入梦频
从来人说天难做|才怨春阴又怨晴|昨夜雷驱三尺水|更愁桥断不通行
青天拾得中秋月|照破阎浮万劫尘|昨夜长风吹不断|清光随著海南人
外臣天贷巢由老|四岳欣逢尧舜仁|昨夜因公还作梦|梦随公去拜枫宸
晓来红萼凋零尽|但见空枝四五株|前日狂风昨夜雨|残芳更合得存无
别日情多会日稀|嫩凉昨夜入秋衣|除书远近须相报|好付霜前白雁归
昨夜风来破茅屋|尚留残暑蒸林麓|榕溪午浴咏而归|试授秋衣换春服
幽斋昨夜梦朝天|丹陛徐趋进讲编|何处钟声忽惊醒|错疑犹在御炉前
昨夜东风上柳条|万山明媚雪山消|白云不解春中意|一片清阴引寂寥
昨夜灯花旦鹊声|不知有意与无情|丁宁稚子应门去|今日人来好出迎
客情谁是不思归|芳草春深未有期|昨夜月明啼更苦|山花满树落胭脂
苜蓿花开遍地秋|秋声浑在树梢头|西风昨夜吹归梦|唤起客怀无限愁
户外澄溪涨绿波|暖风约水动新荷|竹根稚子千头出|昨夜前山雷雨过
怀人万里思悠悠|清梦寻常到益州|昨夜冥鸿将信至|开椷字字解予愁
昨夜东风入律新|玉关知有受降人|圣恩与解河湟冻|共得中原草木春
北里南邻日日过|花开不饮竟如何|庭前昨夜暂相赏|地上今朝应更多
久把西湖作故乡|至今清梦到湖傍|分明昨夜经行处|一色梅花十里香
月与高人本有期|挂檐低户映蛾眉|只从昨夜十分满|渐觉冰轮出海迟
惯见河阳县里花|何时归种召平瓜|江东正是鲈鱼美|昨夜西风梦到家
长思石色草堂前|更有梅花曲水边|昨夜珊瑚枝上月|照人何事不团圆
昨夜新雷九地鸣|今朝春涨一篙清|顺流更借江风便|此去韶州只两程
龙蟠井底待风雷|谁谓无功洗旱埃|昨夜山前行雨足|收藏头角复归来
昨夜寒窗寐不成|荒迷却忆旧游情|孤舟反侧天涯梦|千里劳君两眼青
竹篱围著一株梅|不道青春昨夜回|繁蕊嫩条花萼底|也须知我有诗来
昨夜天书下紫宸|赐衣分散玉门春|破胡只用飞三箭|绝幕休教放只轮
百卉封寒未敢开|南枝昨夜占□魁|暗香疏影□□□|留待孤山处士来
素梅有意为谁香|故出宫墙作淡妆|昨夜梦魂清入骨|觉来斜月到椒房
蓬莱宫阙五云端|太液冰澌不敢寒|须信帝家春事早|勾芒昨夜引春班
昨夜风开露井桃|未央前殿月轮高|平阳歌舞新承宠|帘外春寒赐锦袍
黄沙衰草雪毵毵|八月天山冷不堪|昨夜朔风吹过影|尽将秋色到江南
雪消野水半融泥|冻柳森森态未齐|昨夜一番春雨好|淡黄金色满湖堤
新绿阴将就|残红在亦稀|雨中千点絮|来伴落花飞
野寺无人到|春风扫落花|重寻旧游处|泉石绕烟霞
爱君池下影|时来池上眠|落花映修竹|静起一帘烟
日暮长江里|相邀归渡头|落花如有意|来去逐船流
窗下梦初觉|其如幽兴何|夜来风雨大|门外落花多
一竿千百叶|凤尾翠交加|曾向仙坛种|和风扫落花
落花飞阵阵|无计可留春|酒到休辞满|啼莺亦劝人
客心千里倦|春事一朝归|还伤北园里|重见落花飞
白云有樵者|携酒至山家|春风好同来|为吾扫落花
寂寂闲庭静|离离春草生|朱帘白日永|空复落花情
北苑罗裙带|尘衢锦绣鞋|醉眠芳树下|半被落花埋
荣华如转梦|落花覆芳草|我来卧山中|岁月不知老
宿雨淹无霁|落花翠点苔|东君今日去|借问几时回
芳草何时歇|落花春自飞|悠然憺忘食|游子川上归
流莺无事极|啼遍落花前|笑杀垂垂柳|临风只爱眠
古刹逼云端|疏钟彻林早|缓步到禅栖|落花僧未扫
麦垄摇新叶|梅塘泛落花|前村天欲雨|云里见人家
清夜江桥别|归舟失暝烟|那堪三月暮|独对落花前
眼昏身手钝|上马怕风沙|祇好扶藜杖|循篱看落花
吹沙复喷石|曲折仍圆旋|野客漱流时|杯黏落花片
云日能催晓|风光不惜年|赖逢征客尽|归在落花前
落第春相困|无心惜落花|荆山归不得|归得亦无家
恰见如丹粒|俄惊似紫绵|山翁无供帐|只就落花眠
游丝困无力|欲起重悠飏|芳草落花满|相思春昼长
玄亭落花遍|兀兀把壶酒|山童懒应门|失我同心友
山中无供养|时复饭胡麻|不是桃源水|何人漱落花
日昃不复午|落花难归树|人生能几何|莫厌相逢遇
鸥鸟来何事|渔舟到亦迷|落花流更远|疑是武陵溪
孤亭散玄草|独坐对青樽|啼鸟留在径|落花飞出门
曾共看花发|无端又落花|春归君亦去|谁与惜年华
西园复东园|焚香送馀日|微风扫落花|忽堕幽人席
春事何太急|落花盈我衣|为是伤春思|深尊坐不归
澹澹长江水|悠悠远客情|落花相与恨|到地一无声
赤憎宾舍满|雅称落花留|纵使金钱好|如何买断秋
绿径斜萦草|红梢半落花|曲池风碎月|攲岸雨摧沙
王谢家何在|茅茨几夕晖|柳塘春似海|闲逐落花飞
落花双树积|芳草一庭春|玩之堪兴异|何必见幽人
无端忽对镜|空留可恨容|落花作声息|吹向东南风
对酒不觉暝|落花盈我衣|醉起步溪月|鸟还人亦稀
春望亦堪怜|平芜远接天|不禁双燕子|飞出落花前
妾家红蕖曲|绿水春满满|㶉𫛶不肯飞|双栖落花暖
香厨临竹港|易损牡丹芽|却渡兰桡过|檀槽滴落花
落花无夜雨|孤坐减春愁|黑白瓶俱罄|谁能为我谋
踏沙逢断径|坐石看浮槎|鱼逐新生水|蜂寻未落花
深树春鸠语|小亭春昼长|竹床初睡起|风引落花香
绿水池光冷|青苔砌色寒|竹幽啼鸟乱|庭暗落花残
美人朝玩雪|置酒临高台|秪疑仲春月|风送落花来
不起谢安石|其如天下何|向来游赏地|芳草落花多
杖倚琅玕绿|杯澄琥珀红|道人春睡熟|门掩落花风
翡翠飘残羽|冬青湿落花|闭关延坐客|攒竹煮新茶
江静无飞鸟|亭空有落花|主人何所在|沽酒向渔家
洞里白云台|洞口紫丝障|朝来扫落花|春云在衣上
且来东堂日|相值柳桥西|痴莺吊落花|全学娇儿啼
巾杖散高躅|钩辀啼远林|幽怀春冉冉|日暮落花深
不欲千时去|探元独是非|春光才过半|又见落花飞
敲棋坐明烛|微风动清夜|迟我同心人|落花满亭榭
犹记城南别|歌残折柳枝|春深归未得|肠断落花时
㶁㶁流泉漱石寒|蒙蒙草树接江干|云归远岫月初上|雨打落花春又残
春晚落花馀碧草|夜凉低月半枯桐|人随远雁边城暮|雨映疏帘绣阁空
急雨颠风带海烟|白头肠断落花天|东风为买春光住|柳撒黄金榆掷钱
蛾眉霜雪隔重闱|采采云英望未归|青鸟不来春又去|门前数尽落花飞
手挽青丝跨玉骢|绣罗衣飏落花风|应知田野经行处|尽在咨询一念中
倾城倾国两妃嫔|此地闻名不见人|潜想旧时红粉面|落花风里步香尘
眼底风光正自佳|滞留何必叹天涯|日长况是文书省|且与闲吟对落花
佳人憔悴怯春衣|日暮楼高酒力微|流水落花无限恨|一声杜宇又催归
风吹醉面出南州|两行红裙立马头|已过落花时节晚|不须再拜苦相留
红英飞尽淡春姿|又觉临风动远思|若到明年好时节|开花仍是落花枝
溜渠鸣玉雨成霖|春草池塘数尺深|后院落花人不到|无聊独下海棠阴
淡红浓紫总销魂|春恨无人可共论|徙倚暮寒襟袖薄|落花门巷月黄昏
清江碧草两悠悠|各自风流一种愁|正是落花寒食夜|夜深无伴倚空楼
谁信人寰别有天|青萝白石思绵绵|细扫落花吟白日|更邀长老话桑田
石磴萦纡直又斜|上方台殿隔烟霞|孤舟倚岸无人渡|啼鸟声中自落花
水心亭馆午风多|别有长条许客过|无数落花红作阵|一篙新雨绿生波
花笺书价费钗金|四壁虽空未卖琴|荏苒不知寒又到|落花曲里奏愁心
一片幽心卧紫霞|松梢凝翠夕阳斜|尚无心绪听啼鸟|那有工夫扫落花
送君同上酒家楼|酩酊翻成一笑休|正是落花饶怅望|醉乡前路莫回头
来往城南十八年|赖家桥上潏河边|村醪香美脱衣典|几度落花相对眠
过雨池塘凉气早|落花门户乱红多|松亭石上题名处|谁剥莓苔看在么
平田千顷绿秧稠|水绕山阿出涧流|门掩落花春自晚|画檐时听鸟声幽
落花飞絮促光阴|倚遍东风伤客心|欲试青衫无酒伴|城南草色自深深
隔江遥望绿杨斜|联袂女郎歌落花|风定细声听不见|茜裙红入那人家
淡烟疏雨清明日|飞絮落花游子心|燕话春愁初睡起|一帘草色暮池深
柳坞桃蹊路欲迷|故山春草自萋萋|隔江茆屋无人扣|门掩落花莺乱啼
开尽荼蘼白昼沉|枝头声已变春禽|落花莫遣东风恼|小立闲庭爱绿阴
古木参差石径斜|日长无事似僧家|更怜地僻经过少|省得人行蹴落花
一林秋色在贫家|红叶萧萧似落花|无数金钱在黄菊|欲持沽酒送年华
落花风急野无舟|喜为茅斋几日留|却愧江边春酒薄|不能慰子客中愁
紫蔓青条拂酒壶|落花时与竹风俱|归时自负花前醉|笑向鯈鱼问乐无
茅堂新筑寺垣西|修竹千竿绕碧溪|满径落花无过客|磬声才歇鸟声啼
故家池馆锡山阿|门径宁容俗士过|清閟阁空诗社散|蛛丝窗户落花多
连环劈破两情痴|敌手那容隔眼知|几劫鸳鸯情不尽|燕飞还待落花时
乳莺啼过柳枝低|江雨晴来草叶齐|九十日中无好醉|落花如梦到棠梨
湖上楼台入望遐|淮扬新水绕人家|不知东海春多少|岁岁江河送落花
日与浮云相往还|落花啼鸟总相关|初无东观北门梦|只在西山南浦间
满地菲菲绿涨春|多情长践落花茵|谢家风物依然在|不见临池染翰人
日日亭前检落花|一腔心事惜年华|燕子不知人有恨|又衔红蕊落窗纱
人家隔断水西东|行尽溪桥有路通|岩树今朝全绿遍|夜来曾起落花风
满地落花初过雨|一声啼鸟已春归|午窗梦觉情怀恶|风絮欺人故著衣
英雄去尽山河在|城郭荒凉草树迷|过客无心吊千古|落花风雨听莺啼
不爱黄山爱紫霞|紫霞中有故人家|多情每遣潜溪水|流出相思与落花
清香拂袖剪来红|似绕名园晓露丛|欲作短章凭阿素|缓歌夸与落花风
落花风里酒旗摇|水榭无人春寂寥|何许长亭七十五|野莺烟树绿迢迢
王孙还是负佳期|玉马追游日渐西|独上郊原人不见|鹧鸪飞过落花溪
楼台白日静芳林|一径苍苔春树阴|独坐无心看舞鹤|石床移处落花深
开先寺里迎宾日|禅智堂前说偈时|客路如天春似海|子规啼断落花枝
古寺临江间碧波|石梯深入白云窠|僧禅寂寂无人迹|满地落花春又过
春阴初过海棠时|病客遥听百舌儿|纵有芳樽心不醉|落花如雨泪胭脂
风吹飞絮点池苹|无那伤春又送春|试上驿楼高望处|落花无主更愁人
落花时节过江东|浓绿山头间小红|野店日长春寂寂|柳阴摇飏酒旗风
落花寒食漫从容|野摘堪供菜肚翁|一笑琅玕青满腹|红绫还忆旧家风
白头何计是生涯|日日樽前卧落花|绿满池塘无一梦|夜来风雨过谁家
何逊空阶夜雨平|朝来交直雨新晴|落花乱上花塼上|不忍和苔蹋紫英
一夜空山闻杜鹃|落花流水两茫然|凭栏不觉春归去|目极平芜绿际天
行歌共访采芝翁|绝壑层云一荡胸|谁念愁吟溪上客|落花微雨独支筇
壮岁从戎不忆家|梁州裘马斗豪华|至今夜夜寻春梦|犹在吴园藉落花
春霖催得锁烟浓|竹院莎斋径小通|谁爱落花风味处|莫愁门巷衬残红
浙山两岸送归艎|新捣春蓝浅染苍|自汲江波供盥漱|清晨满面落花香
游人行尽天台路|仙家杳杳知何处|唯有山前一派溪|落花依旧流春暮
落花飞蝶两翾翾|二月清明雨后天|白酒一杯成坐睡|宿寒犹在未除绵
渡口渔家对碧峰|柴门半掩落花风|钓船日暮不归去|闲在江南细雨中
绣鞍新辔饰玫瑰|随驾堤边试马回|苑蕙香轻沙路湿|玉蹄沾得落花来
潜溪时照尘埃客|微雨不遮天柱峰|斜日落花人去尽|淡烟楼阁数声钟
夹岸垂杨卷落花|春风咫尺是天涯|重门深锁楼中燕|独有王孙不在家
会宴瑶池阿母家|九霞光绕翠琼车|坐中一曲山香舞|帽上看看有落花
落花片片点春泥|芳草萋萋衬马蹄|记取今朝送行处|官桥流水是西溪
天平四塞尽黄砂|塞冷三春少物华|忽见天山飞下雪|疑是前庭有落花
此声不许凤凰知|谁遣猪龙耳畔吹|吹到彩云惊散处|断肠声在落花枝
西崦人家枕碧流|屋头高树近山头|短蓑烟雨归来晚|满地落花人倚楼
雨意蒸云暗夕阳|浓薰满院落花香|题诗弄笔北窗下|将此工夫报答凉
长干已过落花辰|满地杨花不见春|强折垂杨送归客|劳劳亭畔共沾巾
欲唱清歌却掩襟|晚风亭子落花深|坐中年少休轻听|此曲先皇有赐金
南浦云归春亦归|绿杨枝上鸟空啼|落花满地无人管|一半和香作燕泥
村巷深深桑柘烟|园林寂静落花天|柴门有客忙相揖|摇手低声蚕大眠
落花遥对石城春|半箧残书一病身|茶筅粟瓶供客尽|不妨人笑长官贫
骝马银鞍金市头|都门掣电落花流|扬鞭笑指胡姬肆|转拂垂杨向玉楼
冰雪肌肤力不胜|落花飞絮绕风亭|不知何事鞦韆下|蹙破愁眉两点青
芳华三月只些儿|生怕春林鸟唤归|寄与东君须久住|勿容一片落花飞
懒慢无心学种瓜|柴门终日一尊斜|微醺偃卧长松下|风露凄凄自落花
暮云宫阙古今情|芳草长含玉辇尘|春意自知无主惜|落花犹似堕楼人
试上生公说法台|落花榆荚点深杯|春光眼见随流水|满地黄鹂唤不回
浮杯石上坐多时|手弄沧浪客思迟|片片落花收拾看|洞中疑有旧题诗
紫云团影电飞瞳|骏骨龙媒自不同|骑过玉楼金辔响|一声嘶断落花风
金炉火尽不闻香|银烛无光春夜长|想见落花千万朵|尽随风雨下池塘
万疋群中久已空|几翻嘶向落花风|孙阳去后无知己|沦落盐车阪道中
袂分鸳锦梦双残|一线啼痕枕未乾|门掩青灯人自去|杏花风起落花看
落花满地雨丝丝|九十春光又别离|行乐送春犹有恨|那堪多病过花时
谁识菊为花隐逸|陶潜以后有濂翁|落花别有尧夫爱|此意与濂同不同
楼外鸦啼莫雨微|归鞭忙趁落花飞|若教秃鬓翁能饮|肯羡山人倒载归
鸟语留春春巳回|落花随意卧苍苔|清明寒食因循过|萱草蔷薇次第开
仙凫谒帝楚江归|芳草洲连赤壁矶|遥对双峰怀玉树|琴声寂寂落花稀
羽箭银鞍白鼻䯄|春日徐行踏落花|扬鞭突入章台去|背指垂杨问酒家
十二峰前富贵家|乱离不复旧繁华|亭台寂寂无人到|流水东风自落花
栖息衡门有道风|落花流径水溶溶|空山自爱听啼鸟|人世何劳问卧龙
越王台上落花春|一掬山光两袖尘|随分杯盘随处醉|自怜不及踏青人
风挟浓云起炮车|捎窗雨脚乱如麻|山中茅屋应安稳|不向溪声送落花
才薄何堪草两麻|封题进了鼓三挝|平明掣锁无公事|闲看金鱼咽落花
九关北望净风尘|碧草萋萋柳色新|却愧文园犹卧病|落花飞雨怨残春
何处香车紫陌尘|枝枝斜堕落花津|美人独立东风里|半为春愁翠黛颦
吾生四十已侵寻|独喜年来不动心|世事升沉君会否|人间春去落花深
山县浑如野客家|游蜂数点趁朝衙|簿书押了无公事|小吏呼来扫落花
帝子吹箫逐凤皇|空留仙洞号华阳|落花何处堪惆怅|头白宫人埽影堂
春愁正满落花天|不见王孙又几年|添得湖山今日泪|玉箫吹断鹧鸪烟
怕惊啼鸟推棋罢|为爱落花迂屐行|窈窈绿云春一坞|游丝飞絮弄新晴
奎章阁老天边字|蓟北山人霜后枝|想见披图明写处|循篱看罢落花时
曾客乌衣看落花|春风吹影傍天涯|茅檐亦有安巢地|何必王家与谢家
满城烟雨落花深|离思纷纷恼客心|向晓玉堂揩病目|送行谩复写新吟
正爱春波妥妥长|微吟倚棹落花旁|狂风忽送蛟龙雨|翻动一天星斗光
虾蟆石下落花疏|双井流泉度曲渠|引出小池桥底过|绿波摇动见银鱼
梁间两处燕成窠|来往衔泥带落花|昵昵并头休巧语|相依总在别人家
醉墨题窗侧暮鸦|蔓藤缘壁走青蛇|春深有燕捎飞蝶|日暮无人扫落花
小童学炼白朱砂|轮向天坛扫落花|玉管金炉解迎客|碧云遥指太清家
风外落花千万片|水边啼鸟两三声|无情惊起阳台梦|独倚闲窗看月明
孤标不肯结春缘|细雨黄昏腊正残|望断落花流水远|枝枝点点是微酸
问春归去几时回|春思愁人不易裁|惟有小窗人不到|落花留得衬莓苔
浪叠春江远树微|落花风雨共凄凄|愁人此际肠须断|况是登临更送归
故国春归未有涯|小栏高槛别人家|五更惆怅回孤枕|犹自残灯照落花
髻压双螺春事赊|钓纶来往自浮家|小桥柳色朱阑近|槛外溪光送落花
马蹄踏水乱明霞|醉袖迎风受落花|怪见溪童出门望|鹊声先我到山家
杏褪红衣柳贴毡|落花积得可铺天|世间缺事填难尽|愿补神仙簿上缘
满地春风醉不知|汉皋金谷任他吹|落花回雪真何有|宛转如云点缀迟
月明山静海无尘|鹤氅翩跹玉一痕|却记别时春已暮|落花都付富家村
雩浦四更潮已平|荡舟月落唱歌声|山中应是夜来雨|流出落花春水生
我爱风流杨柳枝|杨柳如何报我诗|落花满面春风晓|借与丝鞭走马时
夭桃秾李间垂杨|青鬓朱唇杂粉光|歌罢采芳人不见|落花无数点回塘
秋千架底过清明|贵婿除官促远行|收拾春衣单骑去|落花风里暮砧鸣
春思秋怨总相同|一寸柔肠百断中|春草萋萋秋不见|教人长愧落花风
蛾眉队队出龙沙|横帐前头哭落花|秋夜只须烦蔡女|为传哀怨与金笳
才子乘春览物华|锦囊诗句向人夸|东风二月长干路|几树垂杨扫落花
故基何处是吴宫|醉上州城值晚风|箫鼓沉沉烟树冷|乱蛙声在落花中
春暮郊行溪日斜|隔林烟火是田家|相逢尽说耕桑计|那有闲人扫落花
春风村巷淡如秋|细雨和云点点愁|正是别魂招不返|落花流水下溪头
陇麦高低径路斜|小池杨柳带人家|东菑午饷柴门静|一犬篱根卧落花
斗城风物最堪怜|一掷流光二十年|嵇阮同游无半在|可禁吹笛落花前
清流城外读书庄|旧隐诗书岁月长|玉署归来春正永|松门溪水落花香
落花片片怨春阴|雾雨那堪更作霖|小院晚春犹惜扫|欲穿准拟倩金针
怜君今日渡仙霞|雨骤风狂遍落花|此地应无故人在|行囊知到阿谁家
一寸相思一寸灰|红颜无奈落花催|九原莫叹三光隔|可是英灵许再来
三径蓬蒿昼不开|落花长日锁苍苔|何因看竹西邻去|忽报羊求二仲来
送尽残春始到家|主人爱客不须嗟|红泥煮酒尝青杏|犹向临流藉落花
烟暖乔林啼鸟远|日高方丈落花深|积香橱内新茶熟|轻泛松花满碗金
落花寂寂柳依依|日暮空山独掩扉|双燕不知人去远|年年犹绕画梁飞
自从濠上无庄惠|此乐寥寥直到今|翠鬣锦鬐看似画|一篙春水落花深
韩子高轩不再逢|草庐长倩落花封|苦无韬略能匡世|伏枕惟应愧卧龙
树阴云影暗空山|铭石虽存不忍看|烧罢纸钱灰未冷|落花啼鴂雨声寒
如簧巧啭最高枝|苑树青归万缕丝|玉辇不来春又老|声声诉与落花知
留滞西山独可嗟|残春过尽始还家|落花纵有那堪醉|何况归时无落花
水满清淮自在流|落花吹尽浪悠悠|总将春雨为春泪|未比思君一半愁
凉雨霏霏肃径沙|芰荷无数拥烟霞|幽人不受市朝挽|竟日池边藉落花
轻轻烟雾失楼台|雨暗吴山锁不开|试与渔翁闲访问|落花几许泛溪来
春空霭霭暮云低|飞过山前雨一犁|明日却寻归去路|马蹄犹踏落花泥
白石苍苔一径荒|鸟啼仙馆落花香|新来抽得西林笋|更比琅玕数尺长
风挟浓云起炮车|捎窗雨脚乱如麻|山中茆屋应安稳|不向溪声送落花
醉舞狂歌踏落花|绿罗裙带有丹砂|往来城市买山药|那个西山是我家
汗浥新装画不成|丝催急节舞衣轻|落花绕树疑无影|回雪从风暗有情
庭院深深深几许|美人绵渺在云堂|落花游丝白日静|锦荐金炉梦正长
异时乘月唤胡床|便羾青鸾到玉堂|见说紫清虚伫久|渔船休恋落花香
乌衣池馆一时新|晋宋齐梁旧主人|无处可寻王谢宅|落花啼鸟秣陵春
深宫寂寂度年华|愁倚云屏对落花|欲把黄金买词赋|谁能识得马卿家
清尊见月焚香待|拄杖敲门踏雪过|孤馆夜寒春梦短|落花风急雨声多
数日春晴退水痕|落花如抱拥藤根|过尽游人浑不见|又随波浪下前村
轻烟终日锁楼台|细雨丝丝半湿苔|杜宇一声青嶂外|溪流时送落花来
画桥杨柳绿生烟|绮阁琼楼沸管弦|何处赏春游冶客|紫骝驮醉落花前
竹外斜阳卖酒家|雨馀红杏压枝斜|天涯无限伤春意|自向风前拾落花
春泥过雨落花香|根下行鞭想渐长|正好峥嵘露头角|休教俗眼笑凄凉
石竹丛阴路不乾|晚移残兴看春澜|落花风里无人迹|细雨谁怜翡翠寒
沧海桑田复几尘|东风惟见落花春|须知剩水残山后|冰雪肌肤别有人
幽鸟无言啄落花|风吹榆荚打窗纱|先生酒醒绿阴里|笑听蜂儿报晚衙
闲拈白拂坐筠床|静听幽禽弄夕阳|满地落花春已阑|深林只有蕙兰香
邻鸡午唱静中哗|挟雨苍苔傲落花|已觉星星鬓边出|真成一倍惜年华
一帘小雨怯春寒|禁禦深沉白昼闲|满地落花红不扫|黄鹂枝上语绵蛮
斜日晖晖荡客舟|落花飞尽水悠悠|故乡回首苍茫外|万叠云山一片愁
滩中浩渺三江水|台下萦回十九泉|君作方干我皋羽|富春春枕落花眠
每因脱俗居林下|更复题诗向画中|啼鸟落花空岁月|闲云流水谩西东
数椽别业宝山傍|诗酒相忘旧醉乡|风景不留人去远|落花啼鸟送斜阳
鸟外斜阳一水明|村居深掩数峰青|落花寂寂春归尽|载酒无人到草亭
肺病寒窗卧绿纱|竹床支枕诵南华|不知湖上秋多少|帘外芙蓉尽落花
知从何处宿花丛|清晓飞来又几蜂|定有香魂招不返|远寻芳气落花封
老槐苍苍嫩槐绿|小麦青青大麦黄|燕已生雏莺已去|落花不管蜂蝶忙
烟萝深锁非凡境|泉石相逢似故人|归认落花犹恐误|天风为我隔嚣尘
黯黯阴云入望低|落花飞絮尽沾泥|眼前风物催春晚|满地蘼芜长欲齐
落花半落镜湖春|无数鸳鸯戏白苹|吹笛一声邀海月|月来先照浣纱人
西飞紫燕落花多|岁岁惟愁老去何|别却昭阳人更远|经年翠辇不曾过
砌成丘垄合葳蕤|十二云鬟碧玉枝|自是纤纤亲手付|莫教人唱落花词
紫骝嘶逐玉花骢|曾是沙场百战功|今日宛驹无汗血|落花芳草灞陵东
清江碧草两悠悠|各自风流一种愁|正是落花寒食夜|夜深无伴倚南楼
半亭凉月落花香|剪剪轻风飐烛光|杜宇一声春梦醒|乡心千里客愁长
鸳鸯不向此溪游|岂有鸳鸯得白头|溪水不将浓泪去|泪红长似落花浮
野外高楼护紫烟|落花飞处独淹淹|谁家双燕不归去|日暮空依古树边
千寻古木巳无柯|万丈深渊不起波|此日胜游他日记|落花时节到中峨
酒绿花红客爱诗|落花春岸酒家旗|寻思避世为逋客|不醉长醒也是痴
碧天写入柳湖底|天上醉游春日斜|便留画舫入城去|不忍马蹄踏落花
胡为春渚梦初回|却是行舟恰到来|数尽长亭过闽岭|夕阳愁杀落花台
芳事阑珊三月时|春愁唯有落花知|柳绵飘白东风老|一树斜阳叫子规
门外无人问落花|绿阴冉冉遍天涯|林莺啼到无声处|春草池边独听蛙
手撚冰蕤步月华|暗香先已透垂瓜|寿阳毕竟无才思|但卧含章拂落花
春晚落花馀碧草|日长舞蝶妒红蔫|新荷捲翠簪池面|弱柳垂丝织暝烟
竹里松间石径斜|春云长绕野人家|幽窗睡觉鸟声响|童子开关埽落花
田头纵步午风凉|陂水青青浸稻秧|爱杀檐前双燕子|落花多处得泥香
鲛绡帘捲锦屏开|弱柳丝丝拂吹台|闲品琵琶不成调|落花飞趁晓风来
定知花发是归期|不奈归心日日归|风雪岂知行客恨|向人更作落花飞
半月斋居道士家|碧桃千树吐春霞|今朝送别江边市|马上停鞭看落花
千山晴翠湿春云|万树凝风昼不分|欲趁山童入深处|落花填径鹿成群
一片云阴带日长|落花飞处燕泥香|耕畦桑坞年年事|万点春声夜对床
物在人亡空自悲|泪痕时共落花垂|泉台若有回峰雁|寄我衷肠知不知
照人芳树迟迟日|吹面垂杨拂拂风|客思一筇携不尽|鸟声多在落花中
邺里春深不耐看|袜罗尘暗落花冠|陈王早向江头赋|解佩应无到五官
曲水池边青草岸|春风林下落花杯|都门此日是寒食|人去看多身独来
酿蜜筒香蜂报衙|杏梁泥歇燕成家|浮萍断送春归去|尽向东流载落花
冠玉山禽翠羽斜|交交终日弄韶华|相看我更头先白|不为愁多怅落花
梦和残月到楼西|月过楼西梦已迷|唤起一声肠断处|落花枝上鹧鸪啼
碧玉空中驾紫云|江山何处更存真|落花满地惜文字|彩凤不来歌鸟频
安蔬自足慰平生|峰静松闲涧水平|山意悟时僧不语|落花声间梵音清
李白桃红气味奢|早须分付醉吟家|春风春雨难期信|便是无言做落花
去结茅堂霅水边|晓行持钵落花天|得钱未用栽松本|先买溪南旧石田
石桥门巷落花深|晴日光风鸟乱吟|人事暗随春梦换|绿杨还似旧时阴
落花天气春馀几|垂柳青青日又曛|深立绣帘人不见|轻风吹动郁金裙
小雨廉纤晓意寒|捲帘秋色落花残|无情一夜风吹尽|可柰多情满地看
了无车马到山家|门外东风扫落花|春入山闲人不见|无时无处不烟霞
碧玉当年未破瓜|学成歌舞入侯家|如今憔悴蓬窗里|飞上青天妒落花
别梦依依到谢家|小廊回合曲阑斜|多情只有春庭月|犹为离人照落花
牡丹芍药斗韶华|旋复开花又落花|不识道傍千里马|逢人空问紫荷车
新春风物旧山川|老大情怀一惘然|桃树不知秦世换|落花流水自年年
宿月鸥凫立浅沙|落花芦荻露人家|天寒夜静长无物|一片清江浸九华
城外东风卷落花|更临春水惜年华|单车刺史无铙吹|叫杀荒池两部蛙
浮名浮利懒跻攀|闻搆茆堂杳霭间|搔首凭栏人不会|落花啼鸟藓痕斑
旧雨春归莺不知|雨情莺老落花时|月露滴开莺眼膜|乾坤不了一盈亏
生作春鹃只苦啼|山山红染落花泥|天教怨鸟催人老|一夕星星白发齐
卜筑蓬蒿一径斜|池塘新绿映窗纱|蒲团坐到忘机处|不觉春风度落花
林间楼阁护烟霞|门外山童埽落花|小涧石桥人缓步|抱琴来此访仙家
紫骝骄蹋落花泥|二月江城雨过时|拂晓市河春水满|小船多半载吴姬
秉烛西园事已非|更堪中酒落花时|隔帘燕子偏饶舌|不管春愁倦作诗
夏木阴阴欲放船|黄鹂啼了落花天|十诗尽说人间事|付与风流葛稚川
种成修竹倚云看|新筑方塘漾翠寒|一夜落花风信急|隔溪吹折钓鱼竿
西子湖头春可怜|落花如雪晚风颠|不辞万点飘香去|乞与珠宫作水仙
故人归去碧山阿|茅屋深深掩薜萝|一榻白云眠未起|石阑干外落花多
得莫欣欣失莫悲|隙光于我有何私|落花啼鸟春归去|绿鬓朱颜能几时
西望匡庐接九华|当年醉色傲烟霞|可怜一片寒江月|犹有千峰护落花
正月山桃委地红|柳塘还捲落花风|木犀一树浑堪赏|尽日相看烟雨中
朝雉惊人掠岸飞|樱桃初实杏梅肥|落花莫谓无情物|不傍游丝傍钓矶
鸟声时向静中闻|尽日阴晴漫不分|庭下落花如落絮|眼前春思似春云
半记不记梦觉后|似愁无愁情倦时|拥衾侧卧未忺起|帘外落花撩乱飞
树转云昏一径斜|洞门深锁老烟霞|聂仙已乘黄鹤去|春笋满山空落花
门前杨柳暗沙汀|雨湿东风未放晴|点点落花春事晚|青青芳草暮愁生
辇路凄凄隔岁华|王孙望断怨天涯|庭空烟雨无人管|那有闲情衬落花
风吹不散落花愁|泪共三江江水流|一代红颜是知己|为予多谢月珠楼
莫怪频过有酒家|多情长是惜年华|春风堪赏还堪恨|才见开花又落花
漠漠同云向夕垂|千门万户锁寒炊|落花一片能潜化|何况芳林绝路岐
绮窗别后玉人遥|浓睡才醒酒未消|日午捲帘风力软|落花飞絮满红桥
离歌三叠最关情|不省从来此地闻|早是春残心事恶|落花阴里更辞君
沈醉东风未得醒|落花飞絮日冥冥|门前有个长松树|莫遣黄鹂来上鸣
流年转眼一飞梭|如此头颅奈老何|狼籍落花春不老|竹鸡啼处雨声多
王寿山头石径斜|不知何处有仙家|烟霞踏遍芒鞋破|一路春鸠啼落花
玉文山后灵岩寺|四百年来选佛场|满地白云关不住|石泉流出落花香
江山由我不由人|由我方为自在身|高处振衣还洗耳|落花啼鸟尽天真
重重烟树锁招提|野客来寻路不迷|才过板桥尘土隔|落花无数鸟争啼
草堂只在南湖上|山色水光相与清|沤鸟不来鱼不起|落花风飏读书声
丝风毛雨共凄凉|燕子楼空恨恨长|今日客逢新酒熟|夜来春去落花忙
晓来云捲四山晴|睡起池塘春水平|满眼东风吹柳絮|落花无语怨啼莺
柳放金丝搭矮槐|御沟清影见楼台|落花流出宫城去|不似武陵容客来
龟儿求食缘阶楹|料是惊人止复行|半饷不知何处去|依然又在落花坑
清流城北读书庄|旧隐诗书岁月长|玉署归来春昼永|松门流水落花香
四山面面玉成围|只许闲云去又归|更有小轩人不到|落花狼籍点苔衣
不知天地是同根|到老全无刀斧痕|结得同行个上座|夜来扶过落花村
近来天地少闲人|偶此倾杯对月真|啼鸟未知秋过半|落花犹错认残春
山束平川小路斜|不成村落两三家|分明横幅桃源景|只欠溪流泛落花
风吹帆影过西城|一片浮云岭上晴|满地落花春寂寂|万松台畔读书声
平生家住灞桥边|别恨离愁总被牵|轻薄老来犹不减|落花时节尚飞绵
淡月清寒透碧纱|小窗和梦听啼鸦|春风不管愁深浅|夜夜开门埽落花
落花如雪马蹄香|几树黄鹂欲断肠|行到小桥春影碧|一沟晴水浸垂杨
落花飞絮踏成泥|烟雨连纤日向西|行客正愁行不得|鹧鸪偏傍马前啼
北涧苍苍古木长|南塘夜雨落花香|重来万事堪惆怅|剪烛西窗共一觞
昭阳雨过笼斜日|长信风来扫落花|无限春情与春恨|几条分在后妃家
天涯长望白云飞|此日怜君暂得归|好是乡园春雨后|落花风里舞斑衣
惆怅长亭叹别离|送君东去望西归|落花也似知人意|沾定春衫不肯飞
洞箫谁向月深吹|月上高林鸟未知|满壁秋灯摇竹影|落花声里有敲棋
山居无事到襟怀|日午柴门尚未开|啼鸟一声春昼寂|隔墙风送落花来
雨僽风僝暗结愁|落花衔怨赴东流|红颜不待卢郎老|付与文君共白头
曹岭原通荆岭原|小梅村过大梅村|落花带雨莺初歇|芳草愁人日欲昏
红颜无奈落花催|可使英灵许再来|竟日倚阑空叹息|寸心争忍不成灰
曙色茏葱噪乳鸦|楼台烟树锁晴霞|曲阑干畔人如玉|笑倚东风看落花
淡月轻寒透碧纱|窗屏睡梦听啼鸦|春风不管愁深浅|日日开门扫落花
缓骑黄犊随芳草|闲倩苍头扫落花|醉后不知新过雨|岩前应湿旧烟霞
闲身行止属年华|马上怀中尽落花|狂遍曲江还醉卧|觉来人静日西斜
松竹成林云气深|洞门风冷绿苔阴|落花飞尽青山在|幽鸟声中野客心
江南残梦昼厌厌|愁逐年华日月添|莺燕不来春又去|落花微雨下重帘
远岸长林下|牛驯意态闲|不须歌扣角|归去卧柴关
一春风雨过|杜宇讵宜闻|况复春归去|河梁一送君
夜泊江门外|欢声月里楼|明朝归去路|犹隔洞庭秋
瑞峰高入云|又见君归去|坐舆无匆忙|逢梅见容与
送客荷花浦|放船杨柳津|唱歌不归去|愁杀渡头人
船入荷花内|船冲荷叶开|先生归去后|谁坐此船来
我爱陶彭泽|解言归去来|醉眠犹遣客|却使世人猜
烟生杨柳一痕月|雨弄荷花数点秋|此景此时摹不尽|画船归去有渔舟
万水朝东弱水西|先生归去老峨眉|人闲那得楼千尺|望得峨眉山见时
来时荷盖翠相扶|不谓经年尚守株|纵使香风来不断|争如归去小西湖
功成归去作飞仙|箬下遗丹不浪传|千载岂皆无遇者|要须种植验前缘
当时亲迎到吴园|屈指重来十七年|身世恍然如一梦|从今归去老林泉
一架酴醾手自栽|故园春老未曾开|明年乞得身归去|满为花神酹一杯
晚风吹雪满江流|酒尽宾筵便解舟|归去养成文五彩|他年天上赞皇猷
忽闻屐齿惊苍苔|可是渊明归去来|平生此老用不尽|黄金无数寒香开
幽花堕在石根傍|几欲移将近草堂|草草一尊聊尔尔|跨驴归去月荒凉
归去苕溪理钓蓬|风清月白水精宫|青莲居士争闲得|时答天书一两通
花飞梁苑春消后|月落秦楼夜断时|一点不如归去恨|阿谁说与杜鹃知
惟爱禅林秋月空|谁能归去宿龙宫|夜深闻法餐甘露|喜在莲花法界中
旧日骊山宫殿中|玉妃无数舞衫红|只因归去蓬莱后|梦作寒花笑北风
衣白山人再造唐|谋家议国虑深长|功成拂袖还归去|高节依稀汉子房
汉将功成谤易生|蓝田归去不胜情|青天一片淮南月|犹照当时细柳营
孤琴引兴青山墅|山月苍苍鸟声曙|高风一段不可攀|从忆陶潜赋归去
青云失路欲沾巾|陌上愁看得意人|归去青原山下路|野花啼鸟故园春
蕊宫裁诏与宵分|虽在青云忆白云|待报君恩了归去|山翁何急草移文
六朝才气苦厌厌|归去辞高义独严|忧世乐天真有道|千年处士晋陶潜
药炉丹灶旧生涯|白云深处是吾家|江城恋酒不归去|老却碧桃无限花
匆匆归去缘何事|要看扬州芍药花|定有金盘承绛露|送他梁苑故人家
下峡孤舟快似飞|西江归去一天涯|乡人故眼知君否|功行如今无不为
旧乡山水绕禅扃|日日山光与水声|归去定贪山水乐|不教魂梦到神京
积雪凝云失远岑|西风千里暗惊心|送君归去寒山外|寂寞归来独怅吟
小圃来时春向深|酴醾犹得伴孤斟|欲留午枕梦归去|缥缈行云何处寻
秧针刺水麦锋齐|漠漠平沙白鹭飞|尽道春光已归去|清香犹有野蔷薇
五马何缘恋梓乡|倚门朝夕念高堂|瑶池已为传青鸟|归去天香溢彩裳
一筇归去旧庵居|卧听修廊吼木鱼|寄语堂头老尊宿|祇题数字答君书
昔年归去觐松楸|里社亲朋共劝酬|屈指今过十八载|故□强半是荒丘
双旗晓出远游山|遍览幽奇日日闲|幕下渊云陪后乘|马蹄归去月华间
管弦韵胜堪娱客|山水音清好赋诗|底事翩然欲归去|尊前风月又相思
归去来兮岁欲穷|此身天地一宾鸿|明朝等是天涯客|家在大江东复东
岁云莫矣索鬼神|九首山人生怒嗔|猎取群祅如猎犬|驱傩归去作新春
抱琴归去碧山空|一路松声雨鬓风|神识独游天地外|低眉宁肯谒王公
由来鹏化便图南|浙右虽雄我未甘|早渡西江好归去|莫抛舟楫滞春潭
黄鹤楼边横笛吹|石亭窗上更题诗|世人不识还归去|江水云山空渺瀰
莲花峰翠湿凝秋|旧业园林在下头|好束诗书且归去|而今不爱事风流
东风恰与岁朝回|彻夜江城爆竹催|莫笑当歌却归去|青春非为老人来
神仙已往遗基在|丹井凄清绝点埃|归去漏残初睡醒|恍疑身到洞天来
霜入枫林叶已丹|风鸣籁动助悲酸|山人归去鹤空怨|清夜月高榕影寒
西望茫茫濯锦矶|山川祇似旧家时|杜鹃苦劝人归去|望帝有宫胡不归
凤台仙姊卷银篁|归去瑶池试晓妆|剩粉残脂无处著|化为风絮满池塘
挂冠归去一身轻|瑶草华阳洞里耕|仙令祇今多少在|丹成凫鹤自来迎
角穿黄穗手横笳|不省人间有鬓华|落日西风归去路|枯桑黄叶两三家
偷得沈迷簿领身|暂来林下访幽人|云泉满眼慵归去|便拟抛官学隐沦
浦口潮来初淼漫|莲舟摇飏采花难|春心不惬空归去|会待潮回更折看
惨淡乾坤动杀机|海邦经岁战尘飞|功成今日还归去|独向山中补衲衣
雨后青山抹黛蛾|渔舟浑不怕风波|夕阳荡桨不归去|为爱溪南柳色多
天上花冠色正萎|那伽大定已多时|灵山何事不归去|坐久成劳知未知
渊明昔赋归去辞|后世寄声焦桐丝|先生弹罢和者谁|春山花落啼子规
青衫乌帽芦花鞭|送君归去明主前|若问旧时黄庭坚|谪在人间今八年
一会灵山已七年|寸心如铁鼻辽天|无端归去思前事|话到柯消石也穿
啼鸟声中午梦回|篆香重拨已成灰|东风似恨春归去|吹送杨花入户来
浅绿深红映夕岚|子规声在虎溪南|明朝尘土又归去|长忆来时三月三
石桥云瀑冷相侵|藓径萝龛入更深|却羡支筇远归去|半千尊者是知音
水阔三江路渺茫|蒹葭含露月苍苍|同来未得同归去|愁对西风鸿雁行
江月楼前江水深|玉人曾醉古藤阴|雪堂归去无消息|半亩荒亭千载心
春闱试罢且徘徊|十里荷花浑未开|笑指西湖且归去|闲时应待我重来
君家住近朱明口|借问寒梅着花否|送君归去卧梅花|一曲狂歌一樽酒
城外青溪出洞门|道人归去日长曛|柳花满地无人扫|隔水遥看是白云
麻衣归去又重来|月色团员四十回|萧飒吟髭今半白|故人相见莫惊猜
来时水没干滩平|归去水落石峥嵘|却看岸痕思前日|舟在垂杨树巅行
昼寝房中应接稀|青灯夜雨独吟时|但令心广身长泰|不管东皋归去迟
梅关北下水如汤|十日南风是豫章|归去滕王新阁上|更将文记次三王
解衣欹枕未成眠|月色穿窗绝可怜|忆昔退朝归去晚|几回立马看婵娟
养就丹砂雪作团|终朝俛啄近琅玕|三山碧海休归去|好向瑶池弄羽翰
舟触长松岸势回|潺湲一夜绕亭台|若教靖节先生见|不肯更吟归去来
竹映红蕖水榭开|门闲乳雀下青苔|伊人何恋五斗粟|不作渊明归去来
十舍官河接夜航|却怜归去是他乡|骨肉无多来送别|半生犹为一穷忙
来兮归去拂尘缨|引目家山一日程|柳菊知归应改色|稚儿门候仆欢迎
岞崿东边旧草堂|久抛日日费思量|梦中分晓曾归去|觉后身仍在异乡
一片溪山景最奇|空濛潋滟两皆宜|青天白日好归去|不待沾裳湿足时
书生作意一斑足|杜陵据鞍两眼寒|风雨唤人归去好|免教街吏报平安
岁月蹉跎发已丝|埋头自笑有书痴|故人倘解怜清好|归去山房补缺遗
门前春水碧于天|坐上诗人逸似仙|白璧一双无玷缺|吹箫归去又无缘
泰道将亨尚未回|侧身天地一孤荄|故园松菊今相待|屈指春和归去来
五斗徒劳谩折腰|三年两鬓为谁焦|今朝官满重归去|还挈来时旧酒瓢
扁舟江上待寒潮|归去孤村正寂寥|却忆山钟谁共听|诃林寺里赤阑桥
此身如断蓬|飘萧随北风|钱塘一望地|家住西湖东
复此西湖水|侯即西门豹|湖水何足论|溉我三乡稻
落日愁飞雨|云中一线明|西湖将尽处|忽见大江横
莫爱西湖好|涓涓去不回|无情是江水|犹解及时来
十里城阴道|西湖一派分|秋晴沙岸尾|时见白鸥群
不踏西湖路|于今又几年|清风明月夜|还忆老逋仙
冰泮西湖里|人游玉烛中|非关风习习|端为乐融融
跃马西湖道|载酒湖水滨|一蝶忽花下|招之论大椿
歌筵长白日|舞袖亦青春|试看西湖上|能游有几人
并马出春城|摇鞭一相语|杨柳遍西湖|应从何处去
风光连北阙|景物傍西湖|禁籞涛江上|兹楼天下无
占断一房居|矶边足钓徒|如何贪出世|亦典了西湖
风落平沙稻|霜垂别渚莲|西湖三百亩|强半富儿田
莫唱西湖曲|湖边歌舞稀|侬家年少日|游冶误芳菲
谁向澄波上|尽将云锦铺|无因一寓目|却忆小西湖
四月过新雨|西湖罗绮春|荷花娇绿水|妒杀采莲人
西湖宜晚渡|趁得采莲船|越女娇吴客|搴衣再索钱
仙馆高寒地|孤梅石罅生|西湖千万树|何似此株清
风日都门外|楼台十万家|西湖春事足|不话洛阳花
百年梦不起|千古怀独醒|西湖烟雨外|零落一峰青
五月西湖上|荷花开正浓|花开能几日|又见摘莲蓬
西湖旧时波|夜雨改新绿|子规啼到明|飞去双属玉
篱落数竿竹|梅花春不孤|草堂人独坐|风雪满西湖
山夹寒云晚不收|苹花洲渚雁声秋|西湖处士无消息|落日丹枫处处愁
腊里花开已是迟|西湖十月见琼肌|岭头犹说南枝暖|却向淮南觅北枝
西湖历历旧嬉游|佳处欣逢辄少留|却恨草堂元不识|故教俗眼为君羞
满马尘埃叹滞留|空劳魂梦绕南州|涌金亭下烟波阔|聊作西湖一段秋
踏月看梅不见花|只惊水底影横斜|归来扫向冰绡扇|袖有西湖处士家
嶙峋对峙势争雄|古塔疏林杳霭中|写尽西湖烟雨障|双尖如笔合晴空
桐叶满阶秋思多|深宫玉辇几时过|西湖还驾黄龙舫|日暮遥听瓠子歌
何处春深刺史家|园林犹锁晋朝花|风烟况接西湖水|重起书斋对郡衙
树头历历见明珠|底用题诗问老逋|且买金陵秋露白|小舟载月过西湖
西湖声价甲天下|梦想平生初识之|十里垂鞭几多恨|不及见渠全盛时
寒潭风雨洗娟娟|人上水晶宫里船|见说西湖好风景|越中真有小壶天
西湖莼菜胜东吴|三月春波绿满湖|新样越罗裁窄袖|着来人说似罗敷
万顷西湖水贴天|芙蓉杨柳乱秋烟|湖边为问山多少|一个峰头住一年
处士娟娟白氅衣|松门石径转依微|不因月落西湖上|贪看梅花忘却归
西湖莺燕太猖狂|骂叶穿条镇日忙|寄语明年□海曲|不知何处是吾乡
不到西湖又五年|况当风雪探梅天|出门有愧登山屦|寻友空回访戴船
十里荷风盖尽倾|城中忆杀水边清|催诗末用西湖雨|且送新凉入帝城
水禽沙鸟自相呼|远近云山半有无|一叶扁舟两三客|载将烟雨过西湖
夜泊清溪弄水亭|棹讴徐起月华明|水晶宫畔西湖上|除却两邦无此清
好在新居胜旧居|右连灵隐面西湖|东南胜境谁同领|我亦闲官一事无
漠漠西湖匝野烟|夕阳柳下买归船|关心一纸平安报|雁字纵横写碧天
四月西湖景最奇|使臣行役到家时|画船载酒轻轻荡|红袖笼笙细细吹
乱蕊浓花今有无|旧趋北阙忆西湖|垂杨画鹢金鞍戏|三月烟花满上都
亲遇金华老牧羊|囊收六合一毫芒|何时再入西湖路|对榻张灯话武昌
常爱人间此会稀|话长终夕重开扉|孤山猿鸟西湖上|懒对寒灯咏式微
琼姿不肯染缁尘|别是西湖一种春|画里底须论色相|金丸熟处见天真
彩鹢不飞连碧波|此中公子醉眠多|傍人刚道相宜好|梦入西湖闻棹歌
天然标格自潇疏|底用松篁水月俱|但是梅花皆可爱|何关东阁与西湖
几向西湖舣画桡|冰奁俨受众峰朝|即今去雁将清梦|飞下长桥更短桥
园林寒色淡平芜|公子邀欢兴不孤|一片烟波清似镜|不知载酒在西湖
观尽千山与万山|几曾得似此峰峦|谁能移向西湖上|并与西湖一样看
瓶插梅花一两枝|逋仙隐几自吟诗|北风酿作西湖雪|不顾山童冻得痴
闻昔西湖处士家|春风绕屋种梅花|孤山依旧人何在|古木斜阳有暮鸦
天造西湖锦绣堆|柳边渔父小篷开|能言景定年间事|公主鸾箫锦棹来
天风何步此西湖|偶把梅花醉一涂|笑我十年书卷废|也拈秃笔注河图
梅格孤高不待夸|暗香浮动影横斜|个中风味谁相称|只有西湖处士家
一别西湖今几秋|重摇兰棹伴君游|碧山楼阁悬明镜|压尽东南数十州
丹萼犹含绰约肌|水边篱落雪晴时|此间妙得无言意|只有西湖处士诗
家近西湖日往还|恬然不觉到春阑|水边花发华丹尽|水面清光终未残
西湖浪宕我能知|却赋龙岩老古锥|便做诗家元不恶|华亭举棹是因谁
袅袅凉风断复连|青山深处藕花边|谁家楼外停歌舞|又上西湖十锦船
昔年尝判武林丞|来伴西湖寺下僧|又作移家新活计|却携行脚旧枯藤
千古双台一钓竿|台前阅尽过关船|公来满载西湖水|清似山头十九泉
若得西湖处士疑|如何颜色到鹅儿|清香全与江梅似|只欠横斜照水枝
拨草瞻风不惮遥|因行掉臂上凌霄|极穷空处翻身转|更看西湖湛不摇
雪压寒香冻未消|江城岁晚转萧条|冷云漠漠知何处|梦到西湖第六桥
谁似西湖处士才|诗中篱落久尘埃|陆郎旧有梅花课|未见今年句子来
几度西湖独上船|篙师识我不论钱|一声啼鸟破幽寂|正是山横落照边
混元罨画野屏舒|一老烟蓑钓上鱼|见说西湖好风景|尽拈书卖肯移居
裹饭无人过子桑|拒霜一径雨昏黄|花根记缚西湖缆|红浅红深醉夕阳
出城犹记四年前|朝看西湖到暮烟|自有南湖相暖热|可曾频过六桥边
几株芳树晓婆娑|六尺横窗卧小疴|梦到西湖听春雨|涌金门外落花多
斜日池台生晚凉|绿荷万点蘸波光|因思五月西湖路|画舫红云十里香
渐是梅花雪片时|雁书底苦趣归期|虽然未赏西湖雪|犹及梅花第一枝
分手都门岁月赊|思君夜夜梦梅花|贞姿一段清于雪|不让西湖处士家
簇簇春山紫翠围|瀰瀰烟水白鸥飞|东被正作西湖长|一曲空惭贺监归
红染花梢未是真|一川晴绿最关人|谁知属玉双飞处|占断西湖几许春
斗酒长歌对夕曛|相思无那隔重云|夜来梦到西湖路|白石滩头鹤是君
雨浥荷花香满池|水涵楼阁影参差|旧游忽忆西湖梦|第一桥头看月时
黄实累累本自芳|西湖名字著诸方|里称胜母吾常避|珍重山僧自煮汤
刺火艺兰能九畹|白衣访菊亦东篱|君诗唤起西湖老|好处何惭幼妇碑
马踏旗枭主将雄|参谋帷幄赞精忠|岳王坟上西湖月|照见英灵泣冷风
长江南渡驻龙旗|淮泗年来少出师|东海尽为资福地|西湖曾作放生池
南国风烟暗客尘|凤凰山上百花春|烦君话我相思苦|十载西湖欠一人
楚云吴雨越江津|飘泊西湖十载春|谁说林逋巢阁外|梅花落尽更无人
小泛西湖六月船|船中人即水中仙|外铺云锦千弓地|中度琉璃百摺天
不识西湖林处士|饱闻阴木叫钩辀|茂陵遗藁今应在|索价虽高未肯酬
眉易生愁脸易消|一声歌断碧云遥|只今惟有西湖柳|留得残枝似舞腰
江头短树亚衡门|谁与诗人管醉魂|惆怅西湖仙去后|不堪细雨湿黄昏
一官簿领十年间|此去青云手可攀|胜日西湖浮画舫|频将卮酒酹孤山
谁管鲇鱼上竹竿|拚身挨得髑髅乾|者回归去西湖上|犊草鸥波不乱看
东方千骑拥朱轮|衣锦归逢故国春|莫向西湖恋风月|鸰原知有望归人
约看西湖十月红|掉头归计又成空|年光如水心如梦|人在西楼暮雨中
灞桥风景渺荒寒|最好骑驴物色看|得似西湖湖上境|被公驱使入毫端
太皇太后过江都|遥指淮山似画图|抛却故家风雨外|夜来归梦绕西湖
天地容吾未老身|烟云不改旧时贫|西湖四月无游女|独采苹花待故人
镂玉雕琼饤饾中|杯行到手莫辞空|诗仙比作西湖藕|俎豆苹蘩入国风
团脐霜蟹四腮鲈|樽俎芳鲜十载无|塞月征尘身万里|梦魂也复醉西湖
暗香浮动月初斜|彷佛西湖处士家|谁道广平心似铁|不将佳句赋梅花
秋窗夜雨湿晴空|水国新凉满袖风|更向西湖见西子|御风如过紫霄峰
西湖湖上杨柳枝|临流袅娜风更吹|切防白云漫天舞|莫放黄金拂地垂
西湖千树玉交加|清夜掀篷看雪花|狂杀山阴王处士|兴来放笔扫横斜
诗到双峰自一家|纷纶仙卉杂天葩|几时共载西湖去|千纸看公写物华
西湖随寓数椽下|又与闲人作小诗|便做心情嫌广厦|我生如此尽相宜
西湖曾系木兰桡|湖上残云雪未消|报道南枝春信早|移船更近段家桥
生憎施粉与施朱|换骨玄都亦自姝|疏影冷香题不到|梦惊烟雨暗西湖
种玉西湖独占春|逋仙佳句播清芬|月明花落吟魂冷|童子何之鹤在坟
不向金门谒翠华|一琴一鹤度生涯|乱山残雪西湖晓|看遍寒梅万树花
暖风收拾乍晴烟|春水西湖并半船|若使杜陵轻著眼|应言直下是青天
不出柴门近两旬|江边柳眼已窥人|却思归去西湖上|剩把长条醉几春
十月西湖冰齿凉|梅间松下小齐房|幽芳靓色天为笑|落莫南来也自香
狂客归来终好夸|越王城下占烟霞|此中信美非吾土|不似西湖是我家
寒食风埃满客巾|西湖烟雨送愁频|日高未起鸟呼梦|春晚不归花笑人
倚墙梅绽雨中肥|落弹惊回燕雀飞|见说西湖好风景|不知处士几时归
北峰南峰夹西湖|烟景四时张画图|暇日使君摇艇子|新诗的的似明珠
一种西湖与若耶|鸳鸯宿处便为家|秋房结得新莲子|便是当时藕上花
缭垣千尺秀峰环|台殿参差杳霭间|更借西湖一千顷|为君题作小孤山
长忆西湖歌采菱|六桥秋水涨渔罾|逢君急剪松江绢|乞写双峰烟雨凝
曾约西湖薄主人|只今湖色已知春|会须多载连车酒|绝胜寒仓满目尘
三两横斜鹤膝枝|一朝须有返魂时|试看今后黄昏月|得似西湖七字诗
花飞芳树碧毵毵|已过西湖三月三|草草青帘人买酒|常州北畔似淮南
墨白何妨俗眼疑|写真妙处足天机|横斜疏影黄昏月|貌尽西湖处士诗
总宜亭子小如拳|著得西湖不见痕|湖上轩窗无不好|何须抵死拣名园
清旷楼中夕眺间|落晖残雨两生寒|楼中占尽南山了|更占西湖与北山
幽刹寻春傍翠微|幡竿残日迥依依|西湖两岸千株柳|何似先教画取归
任从酒满翻香缕|不愿书来系彩笺|半接西湖横绿草|双垂南浦拂红莲
肃肃朝寒不自持|晕生因酒似朱施|向来只梦梨花雨|不见西湖浓抹时
樯乌猛作朝天去|君到长安著脚初|若访西湖问西子|朋游应亦念其馀
茶鼎烟消鹤梦惊|水瓶香雪一枝明|人间诗思寻常有|不比西湖分外清
嫩绿摇漪红藕香|雨膏烟腻午供凉|西湖到眼真西子|莫信温柔别有乡
万顷平湖一苇杭|此归喜似贺知章|上恩赐与西湖曲|遂老吾家归照堂
茶熟香微冷竹炉|芙蓉的的向人孤|谁能蘸笔西湖里|貌出孤山宝石图
员外治中高帝孙|幕中何幸有诗人|主人不减西湖长|青眼无妨顾德麟
十里荷花菡萏初|我公初置有西湖|欲将公事湖中了|见说官闲事已无
欲将燕地比西湖|沃野长堤督亢图|为问黄金台上客|得寻说剑酒人无
几队红妆拥盖青|凌波仙子立娉婷|晚凉孤坐香风里|如在西湖四望亭
西湖西岸三百寺|一一题名嗟未能|他日诛茅追胜赏|却寻诗版验吾曾
天遣今年到五夫|还如雪后望西湖|磐庵老子今诗伯|红叶盈庭许屡书
荒年卜筑正愁予|欲傍渔翁饱食鱼|贫病不关时事恶|西湖久断鹤来书
西湖游棹十年孤|独领春光省画图|山色岧峣波潋滟|晓窗犹似梦回初
山染西湖水漾青|孤高长对冷泉亭|飞来何不飞将去|空与山僧作画屏
六桥人卖浊醪香|斜带疏篱花半黄|见说西湖好风景|不如秋叶过江忙
南北高峰醒醉眸|市喧都寂似岩幽|君言去岁西湖雨|城外荷声到此楼
姑射仙人冰雪肤|昔年伴我向西湖|别来几度春风换|标格而今似旧无
破屋伶俜断碣横|剥苔彷佛见题名|自从人去西湖后|一掬寒泉便不清
不能随俗办生涯|刬草栽兰当理家|不见西湖林处士|一生受用只梅花
短筇挑酒过西湖|折得冰梢傍玉壶|日暮醉归山路险|风流直待倩人扶
毵毵烟柳谁家树|拍拍西湖尽日风|和靖宅边山雨急|苏公堤下藕花红
西湖杨柳欲栖乌|遥想溪山似画图|二月到家寒食近|末梢春境忆西湖
乘兴寻幽不怕寒|喜将山水雪中看|等闲哦出西湖句|自有清新上笔端
上尽西湖几翠峰|偶依征驿度边风|遥知载酒寻山句|尽入弯弓落雁中
低枝花蘸水流香|未信游人苦日长|见说西湖好风景|山川别是一温凉
清香漠漠影疏疏|千古诗工说老逋|姑射仙人留幻质|石湖今即是西湖
雪后东风作峭寒|客怀零乱客眉攒|杭州虽近西湖月|宁似湖州把钓竿
吟到西湖诗更清|路经严濑想舟行|春风细雨潮回处|好泊徐村入帝城
圩田平没石田枯|秋暑如蒸雨竟无|六十年前曾记得|步行一直过西湖
六月西湖锦绣乡|新诗满眼费平章|移舟水溅差差绿|吹面轻风与送香
东湖风景过西湖|史相祠宫列画图|不用舟人频指点|留诗欲吊岳坟孤
云压西湖水欲冰|雪封楼阁玉棱层|夜来门外深三尺|应有齐腰独立僧
兜率山深露气清|柳阴暗处藕花明|无端拾得闲烦恼|背却西湖又入城
诗到西湖更不疑|西湖以外可无诗|孤山水月无边思|只在清香不在枝
晚云携雨入陉山|月到西湖万象闲|公子归来泛家宅|只应诗思落人间
广平援笔赋梅花|富艳清便底死夸|况有西湖隐君子|句中能道影横斜
西湖昔隐太初时|月下诗多幼妇辞|今夜自寻湖上路|沉吟对月费相思
但教怀抱能倾倒|莫向樽罍计有无|不为访僧三竺寺|肯乘烟艇过西湖
小桥东郭先生履|曲径西湖处士家|向暖早看花似雪|冒寒更爱雪如花
半岁西湖旅食身|缄诗遥寄越溪滨|澹庵泉道清无比|留待穷交一故人
世间何处觅西湖|风月无边酒一壶|尽道此中如画景|不知此景画中无
孤山山上月明多|长忆西湖玛瑙坡|安得扁舟吹短笛|梅花香里一经过
天赋幽人事事幽|西湖佳处七年留|荷香欲老茭如臂|得意斜阳一小舟
藕蒂嚼来殊解渴|荷香闻得亦忘饥|幽人不趁槐花课|收得西湖几句诗
玛瑙坡前春未来|几番空棹酒船回|西湖今日清如许|一树梅花压水开
深深楼殿妙峰攒|竹露松风夏亦寒|莫道西湖近乾浅|此中曾有老龙蟠
团团翠盖拥江流|十道泉声百尺楼|若向西湖访风景|有人孤枕榄溪舟
一时谈笑总名流|十里西湖恣意游|熟醉侧身窥翡翠|狂歌左手把蝤蛑
吕望当年展庙谟|直钩钓国更谁如|若教生在西湖上|也是须供使宅鱼
晓行山路梅花白|晚宿溪桥柳色青|此去西湖春渐暖|画船沽酒水边亭
湖光可吸太清孤|渔父鸣鞭少得无|幸自有诗酬午节|不应无酒住西湖
雪与梅花两逼真|不知谁好复谁新|无端更入吴融手|剪取西湖半段春
曾见宜秋辇路门|大书黄榜许游行|汉家宽大风流在|老去西湖乐太平
水风吹冷逼菰蒲|藕叶敧斜一半枯|玉立鹭鸶浑不动|满身烟雨看西湖
镜痕风静露纹平|万点寒山落影清|见说西湖好风景|杖藜何日傍湖行
云寒窣堵玉棱层|自酹西湖一勺清|老舌炽然无慈在|钱塘潮撼宋王城
年老心孤忆弟兄|中峰且喜过南屏|潺湲一派双溪水|流入西湖更好听
皎如玉雪不容缁|乞我寒香苦索诗|输与西湖闲处士|解吟篱落忽横枝
银月窥人夜漏沉|断蒲疏柳忽关心|西风为报西湖道|留取芙蓉供醉吟
草木班中有此花|暗香浮动影横斜|古今陶写闲情性|惟说西湖处士家
平生心事许谁知|不是梅花不赋诗|莫向西湖蹋残雪|东风多在向阳枝
团团万选贴波光|个个天成胜孔方|买断西湖风与月|更无铜臭只闻香
感君亲与爱相兼|世味谙来已属厌|惠我西湖甜苦笋|为言无苦只知甜
寺名保叔瞰西湖|北望临安忆故都|钱氏只今何处觅|阇梨空整旧浮图
一篷春雪泛西湖|不觉和身入画图|千古暗香疏影在|谁云骨冷不容呼
不到西湖今几时|十年双鬓欲如丝|难寻和靖题诗处|空见梅花成老枝
红药花边遣骑迎|青丝空返独含情|曲中一片西湖月|闲杀文园病马卿
云帆十幅顺风行|卧听随船白浪声|好在西湖波上月|酒醒还到纸窗明
太行山色扑亭除|疏影横斜水竹居|寄语爱梅林处士|苏门风土胜西湖
西来双棹不曾休|再过江边碧玉楼|共说西湖归去晚|客心应未死金牛
担头挑得几枝斜|过我西湖处士家|莫向侯门高索价|贵人多爱牡丹花
西湖残雪候多时|却恨前年被雪欺|且学杏花红似锦|暂招鸣鸟到南枝
横斜清浅暗香动|时把心情百样摹|忽忆西湖林处士|此风应笑古来无
欲晓山禽百种鸣|最怜哑咤是雏莺|遥想西湖烟柳色|深春风露水边声
兴在江湖万里间|洿池一曲岂能安|今朝来我西湖上|眼底陡惊天地宽
辛苦移家向溧州|微官祗为斗升谋|寻思终是西湖好|且与山僧野老游
杏花如锦柳如丝|髣髴西湖二月时|诗意不过模画意|何须画里更题诗
万玉玲珑琢不成|坐来诗思十分清|一枝记得西湖上|独鹤翛翛瘦影横
去岁西湖避暑来|藕花无数眼慵开|而今归卧洪崖侧|看尽飞泉看古槐
岁寒为客楚天涯|遥忆西湖处士家|千里梦回霜月白|起看倒影在窗纱
不染东华一点尘|桑麻满眼土风淳|如何林下无嘉客|却有西湖浩荡春
尽道次公当入相|江湖那肯久迟徊|西湖春物空凝意|犹望方舟赏胜来
客里匆匆二月春|梅花开后柳争新|西湖不待清明到|早有寻芳拾翠人
长忆西湖胜鉴湖|春波千顷绿如铺|吾皇不让明皇美|可赐疏狂贺老无
稚子囊书仆抱琴|梅花香里独清吟|人言恰是西湖景|只是先生不姓林
落在西湖有岁年|不因和靖独争妍|谁知道尽香和影|万古新诗不在编
丹杏一番收美实|绿荷无数放新花|西湖雨后清心目|坐到城头泊暝鸦
六月西湖锦绣乡|千层翠盖万红妆|都将月露清凉气|并作侵晨一喷香
兴入林塘翠未收|锦鸳雪雁自沉浮|欹芦折苇荷香减|写作西湖暮雨秋
西湖貌得一枝来|长夏风轩尽日开|老眼暗中时摸索|便知玉雪不能猜
主人胸次一西湖|新展苏堤小画图|待种梅花三百本|请君雪里访林逋
西湖湖头第一花|不随凡卉媚韶华|自怜玉骨清如许|服得朝来一片霞
开笼放鹤空山里|岩畔梅花野兴孤|天子当时重封禅|西湖合着老林逋
西湖创置自房公|心匠纵横造化同|见说凤池推独步|高名何事滞川中
西湖月淡彩云飞|睡脸生霞酒力微|谁道玉楼寒起粟|胭脂却染素娥衣
岁寒无物可相依|惟有梅花似故知|名世何曾在科甲|西湖处士只吟诗
雪后西湖空碧波|酒徒消散也无多|白头醒眼春风里|奈此梅花百咏何
浓淡烟云带石林|藤花如雪草堂深|只疑龙井山头雨|飞过西湖作晚阴
老手栽莲不众同|绕阑栽药未论功|凭君为致西湖种|添我山棚十丈红
野梅开遍钓鱼矶|策杖归来雪满衣|记得西湖山下过|一双青鸟背人飞
烂醉西湖处士家|酒痕吹上水边花|东风蛱蝶迷香梦|一树珊瑚月影斜
不须持酒酹花神|此去西湖正及春|一树官梅应待久|知君才是作羹人
穷途喜见富川波|已觉兹行所得多|杭颍西湖堪鼎足|兼怀六一与东坡
十载京尘染布衣|西湖烟雨与心违|随车尚有书千卷|拟向君家卖却归
四明山水别多时|老病心闲事事违|梦想西湖古兰若|又和秋色送僧归
三处西湖一色秋|钱塘颍水更罗浮|东坡元是西湖长|不到罗浮便得休
倚栏遥望贺家湖|千顷波光半欲芜|试问青铜未消蚀|西湖得及此间无
一棹夷犹任野夫|苕乡人号小西湖|鸡头菱角随时有|桂子荷花此地无
它日西湖有此僧|年来怕见发鬅鬙|一双眸子清于水|想见新诗我不能
姑射仙人不可招|月明瑶圃路迢迢|梦回犹忆西湖上|雪树参差暗野桥
涌金门外雨晴初|多少红船上下趋|龙管凤笙无韵调|却挝战鼓下西湖
梧叶新黄柿叶红|更兼乌臼与丹枫|只言山色秋萧索|绣出西湖三四峰
西湖锦舫帘垂额|越上乌篷铁簇头|江堰不通人已老|竹深荷净且迟留
一片斜阳天北角|半痕初月水东弯|浮烟更拥云峰起|全似西湖远近山
宾从行间锦作团|相公马上玉为山|今朝除却西湖好|天下无春似此间
诗酒清游喜见邀|西湖同泛木兰桡|因寻芳草逋仙宅|吟到孤山第六桥
闲思水乐访深幽|清浅还登泛月舟|欲与西湖添胜迹|南屏老子最风流
移得西湖一种来|小园已是十年栽|输香浅色霜风晚|合与幽人子细开
老夫非是厌洪都|正恐沉迷失故吾|纵使东湖花似锦|不如归对小西湖
秋风无恙布袍轻|十里西湖格样清|一片铁心听不尽|天津长短杜鹃声
南高峰对北高峰|十里荷花九里松|烟雨楼台僧占了|西湖风月属吾侬
书生老眼厌风尘|天遣临安看一回|便是西湖不留客|也曾身到日边来
尽道西湖久寂寥|红栏干落但空桥|细思未有苏堤日|且把闲愁著酒浇
檐溜无声冻作冰|满怀清思对寒灯|明朝策蹇西湖去|不是寻梅定访僧
大道要为天下公|割吾所爱以归侬|北窗不在西湖上|惊见飞来湖上峰
姑射仙人玉雪裳|骑龙飞下白云乡|逋翁老去孤山冷|千载西湖水色香
城国排云锁病身|岂知城外物华新|非缘放逐循墙去|不见西湖万顷春
患难相亲似子稀|倏然分手重伤悲|官闲肯忆西湖上|淡月寒梅只自知
西湖西子两相俦|湖面偏宜点翠洲|一段芳华描不就|月湾宛转似眉头
翠盖红幢耀日鲜|西湖佳丽会群仙|波平十里铺云锦|风度清香趁画船
使君新赋十梅诗|老眼惊看叹色丝|绝胜西湖千树雪|孤舟欲发重相思
西湖山色两清奇|况是梨花酒熟时|整顿兰舟载春去|莫教鸥鹭笑来迟
通塞升沈亦偶然|山林高卧更称贤|似闻小筑西湖上|择胜浑输一著先
西湖日日可寻芳|楼上凭栏意未忘|斫取荷花三万朵|作他贫女嫁衣裳
青山绿树旧时家|宦况何如隐趣赊|料想西湖明月下|梦魂先已到梅花
瑟瑟轻冰拆御沟|沟边柳色弄春柔|数声啼鸟破幽梦|断送西湖寻旧游
西湖日落镜光斜|少女新妆似浣纱|乘却兰舟荡兰桨|约开莲叶采莲花
此中小住自为佳|无柰看山眼欲花|把作西湖风物看|不争多否也争些
南漪亭上据胡床|不负西湖五月凉|十里水风已无价|水风底里更荷香
忍见苍苔裹绣衣|西湖风急旅魂悲|紫罗半臂今犹在|免学欧阳写恨辞
同馆分飞来右浙|一麾潇洒出南河|琴书满榻王常在|不独西湖胜赏多
危脆芭蕉何足道|姓名今不减西湖|茂陵遗稿他年在|宁有书言封禅无
燕忙莺懒听芳词|忆醉西湖画舫时|山墅不知春早晚|隔墙数点堕书帷
月到中天火未流|水边风露已含秋|问谁乞取西湖角|红藕花中著钓舟
向来曾醉呼猿洞|乱石崩云拥坐隅|谁料七闽烟瘴底|半岩风物似西湖
玉堂学士老东坡|载酒西湖逸兴多|寄语文章侯少府|一天秋月夜如何
去作西湖十日期|经年犹滞谢公池|别来夜夜双行泪|只有珊瑚旧枕知
岁朝伊轧上蓝舆|酷似当年在帝都|柔橹数声杨柳外|小舟逗晓过西湖
西湖水月两峰高|吴会东临日夜潮|𫛛鹊未央仙仗里|眼明入阁上云霄
呼舟特地度西湖|欲访山中幽子居|山色湖光浑似旧|人间万事有乘除
千树梅花斫半无|有人更欲涸西湖|曾思慎勿近前日|不看老彭观井图
回肠无奈别愁煎|待得鸾胶续断弦|最忆钱塘风物苦|西湖月落采菱船
步步青云肯忆家|西湖春讯到梅花|除书一纸飞来日|柳色莺声满后衙
风骨东瓯语带吴|见君满眼是西湖|径山河上今佳否|想见年来鬓亦枯
社燕秋鸿各自飞|我来君去苦相违|西湖西畔梅如雪|应有亲朋待子归
绝爱西湖疏影诗|要知犹是未开时|如今开尽浑无缝|只见花头不见枝
肠断江头索笑花|三三两两逐枝斜|忽随清绝惊人句|来自西湖处士家
不到西湖又两年|西湖风物故依然|道旁松桧俱无恙|笑我重来雪满颠
粉黛妆成宫样新|汗凝微涴紫罗巾|绝怜来往西湖上|贪看荷花不顾人
莼丝不似藕丝轻|傍腕缠绵入手萦|漫咏东人空杼轴|西湖经纬自纵横
试折青荷当玉觞|绿茎通处泻琼浆|几回醉买西湖月|卧载莲舟梦亦香
西湖十里春无数|夫子能来意亦嘉|烟水平分相对住|一山明月共梅花
群飞独宿水中央|逐浪随波羽半伤|莫去西湖花里睡|芰荷翻雨打鸳鸯
孤芳老干雪崖重|六出春涵造化工|千里西湖魂梦杳|紫箫吹断月明中
万马行空转屋檐|高寒屡索酒杯添|故人家住吴山上|借得西湖自捲帘
又入西湖醉过春|岭头猿鹤几时闻|无端雨意随人去|直恐衣巾尽是云
鲛人初息露香机|花覆龙梭鸟自飞|莫向西湖问烟水|夜凉风露湿荷衣
每泛西湖不忍还|高亭数叠出云间|如今回至高亭路|却望西湖数叠山
烟水西湖身日远|风云北阙梦长牵|木兰旧种千馀树|刳作秋江小渡船
毕竟西湖六月中|风光不与四时同|接天莲叶无穷碧|映日荷花别样红
明知有热不多时|可喜秋清又可悲|四十九年蘧伯玉|西湖一阵桂风吹
蜀人文采相先后|多在西湖载酒船|肠断至今湖上柳|空残眉翠锁连娟
坡翁通守临安后|又复能来绾郡符|一段风流付晴雨|直将西子比西湖
天际蛾眉淡欲消|楼台染出衬层霄|玉箫吹彻鸾飞去|人在西湖第几桥
已误西湖鸥鹭约|客舟西上更徘徊|故人益叹天涯远|怀抱何从得好开
曾记西湖酒一卮|乾坤和气入新词|六年未尽冰霜怨|又到春风满面时
鸲鹆收声避𫛽鹠|田家蚕麦已知秋|西湖风物无人共|时有跳鱼入过舟
蜻蜓低傍豆花飞|络纬无声抱竹枝|忆得西湖烟雨里|小园清晓独行时
扬子江风落暮潮|瓜洲夜月起兰桡|西湖归去三千里|家在芙蓉第一桥
西湖闻道泛龙舟|紫盖黄旗照碧流|奎藻万年华宇宙|矢歌何日复来游
老见千花眼便昏|忆梅长为赋招魂|只今身住西湖上|不羡淮南岭上村
步绕西湖九里松|归来诗句有新工|旧游开眼谁同梦|又欲携君过浙东
西轩宜热竹能藏|雨落何方此自凉|已对西湖冰雪句|一时顿有更徐王
云锦香中著艇撑|烟霞高处步筇登|寺逢好处都游遍|身似西湖过夏僧
万里长风鹢退飞|自浇涧水溅征衣|满身只有梅花影|不带西湖柳色归
燕京陌上送周郎|归到西湖春草长|清夜开樽多旧侣|满船歌管月如霜
涌金门外断红尘|衣锦城边着白苹|不到西湖看山色|定应未可作诗人
出得西湖月尚残|荷花荡里柳行间|红香世界清凉国|行了南山却北山
红尘飞不到边头|远近楼台一鉴浮|谁把西湖比西子|水光山色尚含羞
龙舟大半没西湖|此是先皇节俭图|三十六年安静里|棹歌一曲在康衢
西湖湖头月满天|骑驴夜踏孤山颠|翠禽啼断不成梦|令人苦忆罗浮山
西湖弭棹曲廊腰|休忆长桥复断桥|随意吾乡度寒食|登临不费酒旗招
钱塘树色染霜黄|郭外西湖似镜光|翘首名山天自远|美人多在白云乡
去岁来时恰犯寒|枝头未放雪漫漫|一年鞭影红尘里|犹得西湖立马看
十年踪迹落修门|剩忆西湖菡萏风|今日江城秋浦上|舞绡依约旧相逢
每忆西湖九里松|眼明忽见紫髯翁|隐居庭院多栽种|为爱笙箫递晚风
诗人安得有春衫|今岁和戎百万缣|从此西湖休插柳|剩栽桑树养吴蚕
帝所乡关等是家|奚囊纳纳尽天葩|西湖久待公题品|莫遣波神妒九华
西湖处士骨应槁|不复龙蛇看挥扫|是谁招此断肠魂|竹外一枝斜更好
行在名存一梦惺|西湖路近六长亭|陈桥驿与临平镇|兴废何人了汗青
雪峰眼底无巴蜀|寒月纷纷雁荡来|见说西湖好风景|山阴旧伴许流杯
闻说青腰夜雨霜|水沉山麝泄寒香|西湖处士多标榜|端的包羞是海棠
人事从来无处定|世涂多故践言难|谁如颍水闲居士|十顷西湖一钓竿
日夜大江流|天边到石头|莫愁湖九曲|辛苦迟扁舟
小驿官无马|扁舟客有星|淮南芳草色|望见隔河青
马卿犹有壁|渔父自无家|想子今何处|扁舟隐荻花
大江来自蜀|众水共朝东|我欲扁舟去|问津从此通
云断雨声歇|水清天影流|苦吟双短鬓|高枕一扁舟
穷海三秋尽|扁舟百里行|夕阳无近色|偏照远帆明
小雨滋春态|馀花落晚香|扁舟还独往|谁与论行藏
欲识诗清处|须来天尽头|可人一溪雪|催我上扁舟
江汉月中白|冰霜天上寒|扁舟夜深梦|犹自上长安
枫赤芦花白|扁舟夜泊时|平生故人梦|细雨说相思
馆娃宫前洞|西施旧来往|自载扁舟后|岁岁春萝长
散步小桥东|云山四望通|扁舟何处泊|帆卷一溪风
夕阳明远山|万叠横紫翠|扁舟早归来|飘萧起孤吹
苍崖在天半|茅屋傍溪口|扁舟横钓竿|疑是桐江叟
已有扁舟兴|曾看过剡图|翻思名手尽|谁复费工夫
扁舟过寂寞|十诗继骚雅|定是王弘孙|犹记南山下
江空秋月明|夜久寒露滴|扁舟何处归|吟啸永佳夕
生怕柯亭路|扁舟况独行|见人防泪下|不敢问君名
云来双岫阴|鸟下千林晚|恍惚月明时|扁舟辋川返
炊菰青芦丛|钓鱼白苹洲|扁舟不用楫|荡漾随春流
暮雨寒溪急|秋烟远岫微|扁舟冲浪去|何日顺潮归
罨画溪山似|扁舟出柳阴|水风浮淡爽|凉月照虚襟
秋山与湖水|远近如相送|后府宿扁舟|知师有归梦
飞雁带秋来|汀芦风夕响|曾恐钓违时|扁舟送潮往
功名还壮士|道术付诸儒|但欲谋田□|扁舟下五湖
烟雨棹扁舟|披蓑钓大泽|得鱼换酒归|始道渔家乐
楼倚溪头水|溪环竹外山|扁舟垂钓者|相对白鸥闲
讼牒如蜂房|未易谈笑理|却思买扁舟|归钓荆溪水
八日夜潮落|扁舟来自东|天与还山意|为借满帆风
竹桥横小涧|泉响落空山|惟有幽栖客|扁舟恣往还
三夏千年戒|春秋几字连|扁舟还广览|应吊古厓天
夷犹望京邑|江月听秋潮|谁念扁舟客|新林向版桥
燕雀随风翻|蛟龙逆潮上|扁舟欲渡难|横江拍天浪
不见会之久|每思诗酒豪|扁舟由甬上|乘兴可须招
雾云疏有叶|雨浪细无花|稳放扁舟去|江天自有涯
远目凝椒浦|扁舟下桂潭|青天鸿雁起|秋色满江南
扁舟彼何人|国霸始谋身|不知钓鱼翁|羞作故人臣
扁舟依采石|牛渚浩风波|不见锦袍客|满篷凉月多
碧水连秋汉|丹枫映夕阳|扁舟歌楚些|早晚下潇湘
江流千丈碧|崖树一枝红|临眺延缘久|扁舟我欲东
秋水际平芜|人家隔江浦|何事晚归来|扁舟载烟雨
非厌人间事|不携西子游|聊将去越意|指此作扁舟
崔嵬吾肺腑|面目似庐山|江上风涛稳|扁舟得往还
九日自佳节|扁舟无一杯|曹园旧尊酒|戏马忆高台
残屋食不足|扁舟乐有余|北风如解意|寄我常相思
溪水清于玉|山光净潇洒|亭下有扁舟|时看往来者
世路风波恶|扁舟去住轻|中流发清唱|千古有遗声
红树宜秋晚|澄江媚落晖|扁舟如唤我|莫待白头归
积雨暗林屋|晚峰晴露巅|扁舟入苹渚|浮动一溪烟
倦客逢长至|扁舟泊远滩|居常谙寂寞|童稚笑相欢
何方问奇客|扁舟载尊俎|欲采芙蓉花|悠然向南浦
扁舟下三泖|试拂旧纶竿|鲈鱼三尺雪|飞上水精盘
长林带晚照|极浦起寒波|茅屋远山外|扁舟归兴多
高随海上查|子岂无扁舟|白日照执袂|埋骨已经秋
山深秋气佳|衡门锁虚寂|扁舟载酒过|时有问奇客
扁舟下彭蠡|望见大君山|只道支机石|移来天汉湾
庙堂击鲜食|日负天下责|不知五湖上|自有扁舟客
多才宋玉久能诗|误对清秋景物悲|湛湛长江枫树底|扁舟正可学鸱夷
怪来寒气袭襟裾|忽向高堂见画图|树老山空江似练|扁舟不受旅人呼
青鞋黄帽绿蓑衣|钓雪舟中雪政飞|归自严州无一物|扁舟载得钓台归
漫说新庄类午桥|几年风雨困飘摇|扁舟此日堪乘兴|来逐归潮去上潮
桥影飞虹跨碧潭|熙熙亭畔柳毵毵|扁舟载酒渔翁唱|记得闲过处士庵
天上归来锦作袍|吴江春水泛蒲萄|傍人未识扁舟意|犹道先生学钓鳌
云拂山光一片秋|武陵庄上系扁舟|凉风吹落芙容瓣|直向深溪九曲流
有客扁舟问草庐|窗前梧叶正萧疏|山人巳得忘筌意|不复从君乞异书
一叶扁舟逐浪飞|罡风吹浪上征衣|他时纵有南归梦|梦见涛声不敢归
顺水知人欲到家|扁舟拂地过天涯|寄声幕下红莲客|稳放银河八月槎
依依牛马辨平沙|三日扁舟近祝家|明日扬帆应复驶|蒸云散乱作风花
红白山花相映开|山中径路久无媒|老翁不是看花客|只共扁舟载鹤来
妄以千金重此生|出门无蒂一身轻|南风不动江流静|绿树扁舟煮药行
卖酒罾鱼止数家|卜邻还在水之涯|扁舟定向桃源去|斜日红开两岸花
白浪如山拍岸鸣|钱唐六月看潮生|朝来无限扁舟渡|莫谓风波不可行
谁怜才子似飘蓬|岁晚扁舟下海东|见说鄞山堪避世|采芝归问夏黄公
太白山人高士流|十年不出卧沧洲|尔去相逢托相讯|南来傥许共扁舟
甫里西来笠泽东|扁舟髣髴似龟蒙|旧时记得相逢处|恰与如今画里同
谁道韩江秋寂寞|扁舟叶叶倚烟霞|登临更有参军赋|烂醉何妨对菊花
别馆萧条风雨寒|扁舟月色渡江看|酒酣不识关西道|却望春江云尚残
平沙烟草牛羊集|远岸风林鸟鹊分|共喜扁舟向南国|岸帆冲破渡江云
朝乘下泽暮扁舟|是处湖山便可游|好谢门前车马客|闲身多为白云留
万壑分争汹汹来|扁舟寸上亦难哉|晚晴只有山堪看|望极还忧远思哀
白玉花开碧玉弯|戴逵溪上谢公山|若教当日逢斯景|肯道扁舟尽兴还
作诗卖米周青士|白业还能精进无|忽忆岁朝风雪里|扁舟访我到西湖
疏星斜月在扁舟|寒鼓冬冬出郡楼|最忆往年何处听|长安门外五更头
山南山北水平湖|屏障天开画不如|好在风流王谢宅|扁舟来往未应疏
偶寻胜赏到山扉|溪影涵晖动翠微|正欲临流看鱼乐|扁舟宁待夜潮归
朔风吹水鉴湖寒|千里扁舟赴幕官|路入蓬莱天尺五|眼中见日与长安
峨眉画出天边秀|青到平羌尚未休|山月半轮怀李白|扁舟我亦下渝州
南辕北辙尽何求|鬓不如霜不肯休|输却江天渔妇火|寻常夜夜照扁舟
欻起惊涛渺去程|扁舟三日滞长汀|无心坐使群鸥舞|莽眇吾知未可乘
秣陵东上又扁舟|两地茫茫烟水愁|此夜雪深江树暝|可能无梦到扬州
雪然飞下立苍苔|应伴江鸥拒我来|见欲扁舟摇荡去|倩君先作水云媒
鱼船商船喜通津|挝鼓椎牛祀海神|风色趁潮波浪急|扁舟愁杀渡头人
湖上凉风两袖生|满天星斗浸空明|一叶扁舟随所适|只疑今夜上天行
禦儿南望越王城|相国勤劳干国情|料得功成身去后|扁舟犹忆此经行
行止谁云不自由|一官湖水又扁舟|匡庐五老知君意|不用逢人问去留
一自扁舟别故园|几逢明月不成圆|玉山今夜还逢月|依旧蛾眉到帐前
横云山前小赤壁|长记扁舟晚泊来|山风吹人难久住|明年候子黄金台
莫随朝叩合休休|万里今谁没白鸥|付与幽人几椽屋|不须吴咏忆扁舟
四顾苍茫玉树寒|扁舟何事泊江干|想应棹入山阴道|兴尽归来理钓竿
江山秀色照窗扉|暖阁清檐许暂依|白首往来寒食路|扁舟长趁落潮归
湖上西山青一螺|白头人怕白头波|春来秋去扁舟在|园客相邀种橘窠
扁舟旅泊暂天涯|一夜归心又梦家|行李但教西路稳|东篱计日咏黄花
卖酒罾鱼只数家|卜邻元在水之涯|扁舟定自桃源去|斜日红飞两岸花
禾黍高低尽欲焚|谁将清恨诉苍旻|扁舟十日韶江道|如许山川不作云
牡丹满楹红于锦|柳絮随风白胜绵|何日扁舟钓湖上|沧波深处一丝烟
扁舟独钓烟茫茫|醉著蓑衣不耐霜|最是月明无伴侣|一声渔笛出沧浪
夜泊浔阳江上沙|扁舟何处载琵琶|西风不管水流去|依旧满汀开荻花
水竹山人水竹居|一壶浊酒一囊书|春江春涨绿如发|来往扁舟唤打鱼
木兰陂上白云多|泪满当年旧薜萝|谁道扁舟堪尽兴|垆头今已邈山河
扁舟曾共谒承明|十载重过感慨生|溪上独怜今夜水|潺湲犹作去时声
百战沙场一剑知|龙钟双袖发垂丝|扁舟且逐还家兴|莫向燕然羡勒碑
一眺人间万事非|海鸥山鸟便忘机|林端髣髴见帆影|知有扁舟天际归
抄书曾作豫章行|记得扁舟夜此停|异日重来头尽雪|不堪惆怅忆平生
人间到处有鱼羹|我亦扁舟柳下横|一任官船渠不卖|归欤鲙玉煮深铛
懒将心绪逐波流|攲枕蓬窗万虑休|贪逐化人游帝阙|不知梅福过扁舟
莫遣扁舟兴尽回|正须冲雪看江梅|楚人原未知真色|施粉何曾太白来
蓬窗夜雨短长梦|啼鸟唤人新旧愁|万里论文一樽酒|醉和明月上扁舟
云蔽云开山祇然|画无能事著诗传|扁舟尽日无多厌|信手拈来亦漫编
扁舟往作槠州过|烟雾空濛祇市声|今夕再来还小泊|却逢江月正空明
越国谋臣吴国雠|如何庙食此江头|扁舟载得蛾眉后|却作三江汗漫游
惨惨江天散六花|磷磷寒碧不藏砂|扁舟蓑笠撑何去|应向溪头问酒家
西岑风物冠吾乡|十里烟波兴味长|不用扁舟鉴湖去|馀生甘向此徜徉
五月扁舟过洞庭|鱼龙吹浪水云腥|轩辕黄帝今何在|回首巴山芦叶青
白首扁舟□访寻|江山□□□登临|□□□是□藏处|□□平生赏爱心
月出秋江潮正平|扁舟行客醉初醒|君看一片蒲团地|容得枯髅几送迎
荷花粉面芙蓉绯|貌两美人谁比伊|酒肆相如倍卓氏|扁舟西子伴鸱夷
红颜欲醉倚高楼|玉管声中桂子秋|如此江山不归去|冷云风急卧扁舟
山作剑攒江写镜|扁舟斗转疾于飞|回头笑向张公子|终日思归此日归
正喜龙飞景运新|白头击壤任微臣|扁舟漫说鸱夷远|绿浪红渠也自春
凤尾摇风翠雨寒|湘江云暗几千竿|扁舟记淂经过日|吟倚蓬窗醉后看
扁舟匆草出山来|惭愧严公旧钓台|舟子未应知此恨|梦中飞楫定谁催
画栋飞檐俯碧流|何时归去舣扁舟|不须更把尘缨濯|直取冠裳裂即休
涨河秋水日浑浑|独放扁舟过贾村|记得尘沙厌为客|初浮清汴出都门
扁舟欲泛湘江月|亦泛洞庭湖上春|十年此意逢今日|且喜洪州有主人
乱石当流奋虎牙|扁舟飞出浪前花|瞿塘象马何如此|猿声休自怨三巴
奔走尘途已半年|扁舟重系寺门前|分明记得离家日|古殿寒灯月满天
一叶扁舟柳市头|几回欲上意绸缪|临风唱彻阳关曲|无恨离情逐水流
脱身归去亦何求|刚被声名落钓钩|买得扁舟在祠下|从公觅取旧羊裘
苹花吹尽藕花香|日落风生水面凉|净洗扁舟载明月|共君长啸饮湖光
含情相对感漂零|谱入琵琶曲里听|一别扁舟何处去|空馀江上使君亭
沛江秋水驿门深|斜日扁舟度柳林|河汉易成千里隔|云山难寄万重心
黄云山下白云居|案有瑶琴架有书|今日客游惊见画|扁舟遥欲赋归欤
扁舟如箭过前湾|飞鹭多情送我还|张起片帆风正急|回头已失蔡公山
客子临高万里情|扁舟东望即沧溟|笛声且莫悲杨柳|杨柳如今树树青
扁舟去看沃洲梅|门锁寒云径锁苔|只待百花都谢了|清和时节我归来
短棹扁舟泊钓台|寒梅一树倚云开|折花非为添题品|要看春从何处来
风振苍山海逆流|扁舟未济使人愁|聊把钓竿消永日|溪翁沙鹭共悠悠
荻花枫叶秋江晚|底事扁舟不肯留|浊酒共沽清夜月|空馀小字落沧洲
扁舟乘兴山阴道|春半园林雪未消|便解貂裘从我在|小窗幽寂共箪瓢
每踏扁舟过越来|青山何处复登台|野花荆棘多迷恨|空逐寒沙白鸟回
烟火心肠咏不真|风流娇贵却无尘|何须更问花仙姓|便是扁舟共载人
西风淅淅飐菰蒲|独棹扁舟钓五湖|买断水乡真乐处|月明云冷笛声孤
非远城中欲避尘|渔村邻里笑言真|自从范子扁舟后|肯著蓑衣有几人
客里那知岁月迁|梅花报我又今年|兰溪桥下扁舟泊|把笔题诗意惘然
畏日炎炎火伞张|扁舟挂席泛沧浪|飞流溅沫倾三峡|过崄方知有底忙
扁舟拍浪信西东|何处孤帆万里风|一雨快晴云放树|两山中断水粘空
芦荻风生水正肥|老翁含笑坐鱼矶|扁舟棹入城中去|白日城中满是非
玉垒峰头月落西|碧鸡祠下杜鹃啼|江南倦客多归思|忆踏扁舟泛五溪
落月昏昏向水低|五更残烛一声鸡|祇应魂梦犹东去|从此扁舟日向西
华颠客子已还家|夜读扁舟灯又花|料得馀生无别喜|圣经贤传是生涯
一霎重为退谷游|扁舟一叶浪如舟|人生百岁浑如许|借问都来几白头
昔年曾过海门关|一别江山十载间|今日扁舟赋归去|蒲帆又过小孤山
栖禅寺口月明时|欲系扁舟限柳丝|岂是薄情离别易|亏人折尽路头枝
溪上好山青万仞|傍山临水结茅堂|扁舟载得纶竿过|不是吴乡定越乡
碧天无尽白云孤|到日扁舟落五湖|不见蓟门秋草色|愁心明月满姑苏
渺渺清波百里浮|昔游曾是一扁舟|十年人事都如梦|犹识湖边旧客邮
贵为公相不如归|一夕飘然去不知|乐在五湖风月底|扁舟载酒对西施
菱叶荷花素锦铺|中流一点落星孤|扁舟曾逐玄真子|呼酒狂歌碧浪湖
乞得君王小镜湖|扁舟同载只奚奴|年来自信机心绝|底事惊开水面凫
扁舟与客共游遨|风月无边入彩毫|长为江山增感慨|后前两赋类庄骚
我亦扁舟一散人|江湖为洗十年尘|笔床茶灶经过地|风月相望亦有神
扁舟几泊洞庭霜|曾见连林橘柚黄|祇道陋邦无此物|那知种树有诸王
一水濡须百里间|举头遥见水西山|微波不动又终日|安得扁舟送我还
扁舟又向镜中行|小草清诗取次成|放逐尚非馀子比|清风明月入台评
良朋良晤不胜情|细数扁舟出峡程|正是秋宵逢二八|月轮西没日东明
扁舟南渡汉江来|阻雪连朝住宪台|莫道铁冠官况冷|琼瑶庭下已成堆
老圆画里也藏机|云抹前山冻不飞|寸许塔尖何处市|扁舟腊日访僧归
扁舟几度到南昌|东望家山道路长|醉里不知身是客|故人多处亦吾乡
扁舟欲向山阴去|端为林泉作此行|不独卷中携栗里|还于句里得渊明
烟消日出见秋真|政恐却成憔悴人|赖是倦游归去日|扁舟载著自由身
溪上扁舟鸥鹭群|凌风初谒武夷君|幔亭深处松涛起|彷佛钧天隔水闻
三月飞红乱欲纷|江头风色正愁君|独馀两岸杨花絮|留与扁舟丝鬓分
若个丹青可此翁|云窝自有主人封|扁舟一去无踪迹|黄鹤楼前望五峰
曲曲溪流冻不声|扁舟独载更多情|千峰玉树凌寒色|九叠银屏照晚晴
扁舟夜泊近芜城|何处箫声似凤鸣|二十馀桥今有几|碧空依旧月华明
藏器韬光以待时|扁舟且此钓磻溪|拿云指日掀头角|惊破扶风狎侮儿
敛尽同云放日晖|寒光凛凛透重衣|扁舟清晓寻溪转|髣髴王猷访戴归
几年尘土客京华|梦到西湖佛子家|今日扁舟还似梦|不知流落在天涯
扁舟十载问潇湘|曾向天东指雁行|今夜对床春梦稳|不妨风雨过西堂
忆昨扁舟落鉴湖|山庄随处索菱租|谁知三十年前事|今日秋风见画图
寮采招邀胜引多|旷怀真语当弦歌|联翩逸驾知难及|乞我扁舟著钓蓑
高岸经霜叶半红|菰蒲摇飏白苹风|秋江一幅新图画|薄暮扁舟载钓翁
近市依湖十里间|扁舟朝往暮能还|莫教老圃翻锄尽|留我他年葬骨山
扁舟泛泛野湖平|岸转奔流近汉城|满目江山如画里|留题多少旧才名
误入蓬莱朝未央|至今魂梦记微茫|扁舟欲效鸱夷子|遥望沧波兴已狂
日暮风涛尚未平|舟人渔子太相惊|扁舟今夜归何处|回望枫林树树青
早泛扁舟阅二梁|山川形胜忆兴王|宁知此日过金口|眼界虽同志未偿
讴歌率土性之也|号泣旻天孝矣乎|何惜扁舟系韶石|忆曾万里叫苍梧
夜泛天高露湿衣|扁舟空载月明归|凄清何处一声笛|惊起前汀宿雁飞
锁江水下水悠悠|只锁长江不锁愁|但存一樽浇旅思|图教沉醉泛扁舟
世故纷纷赚白头|何如良夜一扁舟|霜风拂面心神肃|尘虑宁容一发留
蛇岭高盘翠作堆|玉屏重拥凤飞回|南宫对客披图处|谁道扁舟此日来
塞垣白雁逐秋回|野岸黄花浥露开|万里江陵赴慈侍|扁舟珍重去还来
三年梦不到江湖|惭愧烟波旧钓徒|今日扁舟复何日|卧听风雨闹黄芦
读书窗下一灯残|忽有诗来为暖寒|闻道扁舟春共载|雪云虽冷不相干
君向淮阳承主恩|予亦扁舟归故园|金陵花月何曾见|杀气西街白下门
霜馀江北山如画|岁晚家乡稻作京|万里公方黄鹄举|扁舟我自白鸥盟
晓起惊看雪拥门|地炉火煖自添春|交游岁晚俱零落|谁复扁舟访故人
风风雨雨暗消春|杨柳官桥夜掩津|不是子规啼欲倦|扁舟知有未归人
风掠篷窗两鬓秋|生涯无岁不扁舟|吟诗本欲相消遣|及到吟成字字愁
平生所遇悉堪咍|往返江湖知几回|长是扁舟阻风浪|羡他舟楫挂帆来
二年离别在西园|远梦悠悠不可言|几欲扁舟相过访|君居毕竟近厓门
阴森夏木倚岩阿|小小轩窗掩薜萝|只恐故人归未得|扁舟何日更相过
不见扁舟采芰荷|天风何处度清歌|芒鞋此日云门寺|应是鉴湖秋水多
小小扁舟一叶长|平生活计水云乡|夜寒独拥蓑衣睡|风送溪花入梦香
闲棹扁舟出钓矶|凉风掀动数茎髭|江天一览清如许|谁解昂头不语时
溪上先人之敝庐|南山秀色照庭除|何时共买扁舟去|看钓寒波缩项鱼
扁舟几度泛湘波|老木疏篁翠石多|凉吹淡烟图画里|远怀清绝奈秋何
男儿无路出邯郸|长铗休从暗里弹|是处有鱼堪下钓|扁舟何独子陵滩
扁舟西下趁残阳|目断云边归雁行|短棹莫辞风浪恶|人间平地有羊肠
丛陵蒇事谨秋尝|归路扁舟泛渺茫|剡雪无由访安道|鉴湖空复忆知章
何人手把并州剪|剪得吴江万顷秋|莼菜可羹鱼可鲙|兴来也欲上扁舟
平生芗林五十咏|何意扁舟其下过|王郎逸兴非余有|不问主人防怒诃
扁舟如叶片帆孤|少霁临江得句无|雨竹似人扶酒病|风松学我撚吟须
簿领他年解印归|尚怜江上子鱼肥|扁舟不学鸱夷子|只要清陂作钓矶
晴著春江镜样光|扁舟来炷佛前香|山从幽处亭亭绿|日倚闲边故故长
万壑濛濛雾不开|扁舟梦逐故乡回|恼人最是滩头水|夜半潺湲带雨来
倚阑谁问紫玄翁|湘浦幽怀莫我同|邂逅秦渔人不识|扁舟常在水西东
长乐歌钟醉五侯|沧浪何似泛扁舟|无人解得闲中意|云满秋空水自流
又买扁舟又客游|泪痕羞染黑貂裘|西风庭户从潇索|莫把黄花当我愁
对面雨来山欲移|援毫我亦赋新诗|扁舟纵是促行去|不废小亭筇一枝
风雨扁舟混钓徒|亲人鱼鸟若堪呼|临流更爱桃花色|肯载西施泛五湖
扁舟四望临安路|舟人指点富春江|汉家九鼎久已矣|清风犹袅钓丝长
客星祠下渺烟波|欠我扁舟舞短蓑|不为穷冬怕滩恶|正愁此老笑人多
夜梦俞音出帝闱|朝来江雨已生肥|扁舟载酒吹长笛|未减辽东独鹤归
三月杨花扑酒香|扁舟春水别河梁|销魂漫拟江淹赋|家住金陵亦故乡
呼声渐逐潮头远|帆影低随日脚斜|已喜扁舟近瓜步|江鸥无数立寒沙
扁舟欲发意何如|回望乡关万里馀|谁识此情肠断处|白云遥处有亲庐
唤我来看访戴图|溪山惨淡雪模糊|扁舟也待江湖去|更有王维妙手无
紞鼓留公岂是催|湖山得意且徘徊|更应准拟须乘兴|范蠡扁舟去却来
红树离离映夕晖|水天空阔雁高飞|扁舟一个轻如叶|常载先生半醉归
往来湖海一扁舟|汴水多情日自流|已去淮山三百里|主人无念客无忧
鲈鱼苦系张公子|一叶扁舟江上回|莫向园丁问生理|于今老鹤几番胎
秋风落叶满城头|才子思家倦远游|明月放歌何处好|芙蓉湖上一扁舟
扁舟八月向维扬|素魄含波欲似霜|北地翻传广陵散|故人天外意茫茫
扁舟泊处有渔矶|为惜春光历翠微|花片乱飞飞不去|从风复上酒人衣
落落江湖老鹖冠|扁舟秋水正漫漫|吾生可是羊裘客|垂钓还来七里滩
涉世浑如涉大川|风波过却愈拳拳|朱帘画舫非吾事|只合扁舟听雨眠
春水如天浪未生|扁舟真在鉴中行|渔人不问君王觅|占得湖光亦自荣
眼眵书册隐庐蜗|健论谁听落齿牙|说起元龙湖海志|扁舟又欲出芦花
扁舟老树傍苍崖|好似今秋雪岭回|试问黄尘山下渡|几人曾为看山来
桂风兰露晚阴清|远翠空濛去鹭明|一叶扁舟一弯月|白荷香里听蝉声
平生苕霅又扁舟|尚喜深盟不负鸥|忆昔诗篇浑漫兴|祇今翻觉费冥搜
谢公投老宅钟山|门外江潮去复还|欲买扁舟都载月|一身和影伴公闲
晨起寻闲共话难|夜深相对菊花寒|如何风雨多才思|故作扁舟上下滩
随意柴荆手自开|沿冈度堑复登台|小桥风露扁舟月|迷鸟羁雌竟往来
睥睨飞来片月孤|扁舟何处问当垆|寒潭水冷双龙伏|犹有丰城剑气无
湖舟腔子闻应惯|二八佳人席上歌|此夜扁舟听更好|水平波静月明多
月影亭亭上小窗|烘乾瓦背夜来霜|扁舟欲载青山去|尚恋梅花一阵香
一叶扁舟十幅蒲|长竿短发傍江湖|不知渺渺烟波里|曾见逃名范蠡无
偶系扁舟枕绿莎|旋移深处避惊波|晓来闲共渔人话|此去巴陵路几多
岁暮下滩春上滩|年年高著远游冠|扁舟谁识䲭夷子|满眼风波醉里看
扁舟江上几曾经|山崦层楼似画屏|岂料今为倚楼客|谁能添我入丹青
篱根日日系扁舟|衣桁才乾水又流|老子病馀凡事懒|但薰沉炷瀹茶瓯
君向青门话种瓜|余归亦卧武陵花|扁舟后夜堪乘兴|雪满山阴十万家
扁舟东去背西风|数幅轻帆一望中|飞尽芦花雪欲下|带将秋色过江东
忽从林杪见朝晖|湿峤轻云半欲飞|何惜扁舟并画我|要从沙际望春归
西下扁舟浩所经|暂梯堤石上津亭|偶从长老询遗迹|说道神游尚炳灵
扁舟如叶路东西|一片滩声下恶溪|当日亭台旧时客|相逢莫惜醉如泥
春涨新痕绿渐开|只知东去不西回|濯缨莫负沧浪咏|曾送扁舟泛雪来
草野归心日夜谋|青鞋布袜上扁舟|蓼花东岸人西浦|相对芙蓉各点头
急雪逢春易作晴|穷阎犹复断人行|公家何在欲乘月|夜半扁舟不隔城
扁舟一叶泊溪弯|一雨初收篷未乾|风浪依然平帖后|渔翁□出把渔竿
扁舟夜泊蓼花丛|晓挂风帆苕水东|拟办盖头茅一把|十年湖海浪飘蓬
半生湖海识君迟|可奈相逢是别期|扁舟独泛秋溪水|采得芙蓉欲赠谁
彭郎矶头晚更凉|扁舟瞥过鲚鱼香|买鱼斫鲙初传酒|顷刻风帆过马当
洞庭仙使日相乘|君自扁舟似李膺|江雨茫茫江草遍|不知何处是巴陵
折得梅花第一枝|雪儿唱得雪中诗|扁舟夜半人归去|正是王猷访戴时
山前溪上最宜春|千树夭桃一雨新|争得扁舟随水去|乱花深处问秦人
去年倦卧关门睡|前岁扁舟烂漫游|莫道迎檐一杯酒|婆娑孤影也扶头
扁舟随处即为家|双鬓无愁也自华|抱楫西风眠正稳|不知新月上芦花
扁舟清晓渡汾河|露草风芦两岸多|却望高城云雾尽|好山一带列青蛾
日出千山兰蕙香|清溪一曲转沧浪|扁舟卧看张云锦|不为春归有底忙
大夫风韵如彭泽|五柳萧森手自栽|我亦扁舟倦游者|登临聊复赋归来
灯花作意照归人|短棹扁舟寂寞滨|帝力如春苏万物|遥知太一不威神
扁舟初发若耶溪|归梦先能到浙西|行李惟馀一吟卷|经过山水尽留题
幸舍长歌一蒯缑|飘零漫自客幽州|扁舟归下詹何钓|怀刺无劳谒五侯
逆境甘心不作难|南风终见北风还|昨宵篷底茶园梦|今日扁舟十八滩
碧树彤霞锦绣中|扁舟摇飏芰荷风|多情惟有如弓月|照见离人两鬓蓬
浙江东渡指西陵|万迭天开紫翠屏|掉得扁舟归旧隐|夜凉光动少微星
万里罗浮今又归|天生越鸟自南飞|平生欈李多知己|争送扁舟向夕晖
昆山曾过忆俞公|伏枕扁舟涕泪中|布帽萧条君不见|飞鸿偏在五湖东
扁舟闲傍绿杨汀|濯足沧浪酒未醒|铁笛独横斜照里|数声吹与水龙听
两岸猿声傍客啼|思君烟草易凄凄|扁舟幸有江湖在|那得春潮尽向西
竹径柴扉客过稀|落红满地绿依依|怀人独立沧江上|几度扁舟兴尽归
夜半扁舟梦不成|细将心绪绎平生|人伦有道何能尽|展转无端感慨情
𫖯仰乾坤笑屈平|无端江上自悲鸣|扁舟随处堪容与|便是求鱼也自清
午夜呼号直彻明|梦魂惊挠不曾清|浮埃满眼河西务|又阻扁舟一日行
扁舟空载断纹琴|横膝谁知太古音|趁取暮潮归旧隐|豆花篱落正秋深
忆侍大人江北去|却从伯父野堂回|争知二老轻凋谢|岁晚扁舟一个来
堪笑黄州秃发翁|江山词赋两争雄|至今千载留图画|良夜扁舟一鹤东
一带沧波两面山|扁舟中去几时还|浮生多半在离别|此意明知未肯闲
汉江江上玩晴波|恰似秦淮月下过|归去扁舟载箫管|谁人复唱采莲歌
路近剡溪春雪深|此行有愧子猷寻|驱驰千里争蜗角|孤负扁舟自在心
春尽湖如镜面平|扁舟送别古鄱城|相将我亦为行客|征雁来时好寄声
扁舟泛泛欲何之|一似鸳鸯逗浦迟|为问五湖烟月色|得如台上宴王时
一叶扁舟激浪花|当时儿女亦惊嗟|归来苦竹城池就|始觉忘家是保家
鞭镫两三千里路|楼台数十万人家|长虹不吸秋江水|一叶扁舟飞雪花
碧天无际日悠悠|风静沙平不见洲|彭浪矶边亦如此|危峰独木系扁舟
扁舟江上暮潮平|白露横空鹳鹤鸣|为问行歌都市客|风尘能得似君清
草阁柴扉映水开|云松不着市朝埃|扁舟载得蒹葭兴|何必溪山雪后来
云林笔力如王宰|剪断吴淞水半江|更须著我扁舟坐|闲看飞来白鸟双
一色彤云控百蛮|江村渔火有无间|扁舟远泊黄芦岸|疑是山阴访戴还
公今卧护足从容|岂有扁舟欲便东|少待政成归帝所|此邦还在化钧中
三载愁闻长乐钟|梦魂常绕五湖东|此身忽在扁舟上|开眼犹疑是梦中
蓼淡芦敧曲水通|几双容与对西风|扁舟阻向江乡去|却喜相逢一枕中
幽人结屋江之湄|占断清风无少时|何日扁舟成独造|为君重和考槃诗
草长花飞客路长|扁舟今日渡山阳|笛声吹落黄河月|淮北淮南总断肠
数株杨柳湖边寺|且系扁舟客莫催|万顷波光净如练|一双老鹤忽飞来
五湖烟水一扁舟|来往忘机共白鸥|得兴何须好东绢|漫将霜叶写清秋
猎猎微风波面开|近人鸥鹭不相猜|樽前忽起扁舟兴|新管江南山水来
江水淊淊南注急|天风故故北来狂|谁怜孤馆扁舟客|只尺相望万里长
海风吹上一天秋|独卧扁舟自在流|倾尽酒壶人已醉|却横长笛荻花洲
东归行李一编书|谁料薰风驻鉴湖|夜月扁舟忆君处|藕塘红绿正相扶
久不相逢喜合簪|相从未久又分襟|扁舟自逐便风去|却恨无情江水深
五湖春水绿溶溶|两岸花开斗白红|欲买扁舟随汝去|卧听疏雨打南篷
溪水溪毛两岸深|溪烟溪雨半晴阴|扁舟晚向溪湾泊|欸乃渔歌何处寻
远水连山碧四围|烟波时有鹭鸶飞|馀姚江上中秋月|自买扁舟一个归
月黑天星高复低|扁舟夜泊语儿溪|酒醒忘却半宵梦|记得栖乌不住啼
桐庐道上雪花飞|一客骑驴觅雪诗|亦有扁舟蓑笠兴|江行却怕子陵知
夜静讴声隔浦听|西岩孤绝障秋冥|扁舟独坐湖天阔|叠叠风漪淡淡星
酒病羁愁一洗空|长歌高枕雨声中|传闻溪港深三尺|明日扁舟处处通
西去康州碧水湾|晚来渔唱隔溪还|风晴浪静扁舟稳|安得奔波试一看
滟滟湖光澹澹山|密云疏雨梅花斑|扁舟欲向花源去|遥指人家杨柳湾
昔梦浮生定是非|家山且喜隔年归|扁舟又出栏潮闸|出处初心老更违
拍岸清波扑岸埃|黑头霜鬓几徘徊|禾兴门外官杨柳|又见扁舟上堰来
天际乱山横暮霭|水边乔木起秋风|扁舟欲过聊停棹|明日京尘便不同
渺渺秋江浸月宫|扁舟来往一丝风|锦鳞钓得浑闲事|万象包罗指顾中
残秋千里游梁去|破浪扁舟别我来|对坐无言看山月|一庭松雨在莓苔
霸越功成识虑深|扁舟因起五湖心|若贪富贵如文种|句践那能肯铸金
扁舟一叶次寒汀|云影烟光献画屏|歌罢酒阑人醉后|空馀鸥外数峰青
漾漾扁舟拂水飞|飘飘苹末细吹衣|传呼匝地来连璧|东郭人知典午归
去住风尘不自由|迟回江上一扁舟|须臾月上潮初溢|少借轻帆任拍浮
扁舟斗转急如飞|对此令人忆退之|不但郴江有佳句|叉鱼祷雨尽留诗
红旆朝天彩色新|主人心在五湖春|君王不铸良金象|莫爱扁舟共载人
月洗晴江秋愈清|扁舟西渡历阳城|渔翁贽见无羔雁|满袖盈襟皆月明
风雨相留更晚台|边炉煮蟹饯君回|扁舟夜鼓寒潮枕|又是江门一度来
凄凄风雨病情怀|准拟东归事不谐|买得扁舟如箬叶|又随明月过秦淮
万雉危城压大江|疏钟几杵隔云撞|扁舟无数归来晚|满载滩声过钓矼
寒云淡淡天无际|片帆落处沙鸥起|水阔风高日复斜|扁舟独宿芦花里
扁舟放浪五湖间|雨笠风蓑忘却还|赖有吴兴颜太守|浮家泛宅称高闲
曾拟扁舟湘水西|夜窗听雨数归期|归来偶对高人画|却忆当年夜雨时
村雪寒凝夜色浮|清江如玉着扁舟|风流自得天然妙|心迹何曾泥去留
山束长江激箭奔|扁舟冲破白鸥群|故人正在笙篁里|一枕滩声谁与分
扁舟一叶转寒溪|返照西阳日下西|旬浃不来江水涨|惊澜几欲上天闺
水面波心相对开|海门西望妙高台|不须更问蓬瀛路|独棹扁舟自往来
紫莼江上是吾家|一叶扁舟一钓车|何必陶公种鱼法|雨汀烟渚尽生涯
我自扁舟入越初|兰亭已向梦中如|崇山峻岭至今阻|唱和诗成无处书
穷山拥翠染人愁|亭下寒溪东北流|寄语扁舟舟上客|为传消息到筠州
使君原亦有情痴|何事临岐咏柳枝|总为五湖秋色好|扁舟久已载西施
扁舟夜泊月明秋|水面鱼游趁闸流|更作娇痴儿女态|笑将竿竹掷丝钩
晴湖捲箔挂窗时|三面山光翠霭低|渐放扁舟波浩荡|喜看台榭水东西
万里长江滚滚来|楚山凝碧树如苔|扁舟横渡浪花急|一席好风何快哉
翠黛连山绿涨堤|扁舟长倚岸东西|人家知是吴兴往|还傍苕溪傍霅溪
侠气纵横结五陵|扁舟到处兴堪乘|江东不少豪华客|惟有莼鲈忆季鹰
蓬莱海水千丈起|何年得道乘飞鲤|不如扁舟向五湖|欲学养鱼寻范蠡
五湖烟水绿生波|一叶扁舟鼓枻歌|遥想故园戎马后|千章乔木已无多
书画生憎世上尘|不嫌蓑笠渺无津|扁舟去住浑林间|了是江湖旧散人
清晖堂下相从夜|见说崔桥自昔游|别后不知能几日|却来桥上系扁舟
离离双鬓似秋蓬|惯逐沙鸥与断鸿|漂母矶头春水阔|扁舟何处系东风
荡漾溪沙深浅间|群山回抱翠连环|扁舟便欲乘流去|直下山门六刺滩
爱玄真子吟佳句|笑老姜公用直钩|一片水乡供活计|四时风月在扁舟
雪堕关河枫叶丹|扁舟南去路漫漫|一竿不是寻常赠|要看青青傲岁寒
客来君寄一双鱼|客去还君一纸书|欲买扁舟向东下|洞庭春浪近何如
泛泛扁舟春水平|缘苹白芷欲齐生|王孙自喜山中客|莫唱淮南招隐声
鸥冲秋色去沙尾|人背夕阳归渡头|我亦有家湖水曲|便须乘兴上扁舟
云锦溪头玉石村|白苹风起浪花痕|何时载酒寻诗去|醉弄扁舟倚树根
恰好农时踏翠烟|睡龙惊起雨公田|官程便作乘闲看|不用扁舟学计然
久矣人间却步行|依然枳棘道边生|扁舟始羡江湖子|乱入风波坦不惊
江阁莺声共醉闻|扁舟东访洞庭君|若逢顾恺丹青笔|写寄包山一片云
光禄文章寄小诗|爱闲不是傲当时|扁舟时过西溪曲|端为平居有所思
病来谩喜折钗股|老去尚怀双脊龙|他日扁舟会乘兴|摩挲圭璧小从容
江头雨足春水生|江上青山烟树暮|扁舟明发去如飞|目断征帆入苍雾
木落吴江处处秋|蓼花红处有扁舟|寒山一片多情月|又照羁人作远游
城郭无心寄一瓢|此身便欲老山椒|山童忽报松华尽|又逐扁舟上早潮
游生落魄气偏粗|散发扁舟下五湖|一自文题元晏后|太冲名已重三都
斗草听莺非我事|傍花随柳亦闲人|如今去作扁舟客|燕赵江淮过一春
石壮山狞不可干|倾江波浪作惊湍|残霞一抺吴天晚|正苦扁舟不上滩
问君何许水边村|亦有扁舟乘兴人|无限好山茆屋外|他年倘许我为邻
且刺扁舟入芰荷|香风中听采莲歌|秋来最好樽前物|霜满江天蟹二螯
吴波亭下系扁舟|轻雨轻烟又麦秋|乌兔衔将日月去|江山管定古今愁
汉水东流散百湖|家家悬镜写菰蒲|锦袍独坐扁舟去|月里垂竿钓鳜鲈
忆昔扁舟久寓居|客中风景自能摹|重来几换人间节|佳兴如今却胜初
抽毫欲赋东南奇|云山好景惭有遗|平波荡漾照湖渌|扁舟忆得游春时
几簇云烟几段山|画成烟雨渺茫间|扁舟三两溪桥上|一路更无人往还
梅柳大家白板扉|苹花开处水禽飞|扁舟记得江乡路|蟹断渔罾对夕晖
扁舟深夜尚孤征|兀坐蓬窗看月明|两岸秋虫互相应|不知端复为谁鸣
万顷烟波杳洞庭|岳阳楼上敞虚冥|扁舟何日遥相过|共看君山一点青
要看春水拍天流|更为溪山一日留|谁遣白云迷眼界|坐令归思入扁舟
春江渺渺落鸿孤|送子扁舟下五湖|一片白云看不尽|暗随明月入姑苏
北山长羡草亭幽|有愧山灵欠一游|明日扁舟下横浦|只愁烟雨漫林丘
老树晴云半有无|雨馀秋色满江湖|扁舟也欲投簪去|何处青山似画图
长江渺渺雨濛濛|自在扁舟一叶中|欲识此行无可意|往来俱被打头风
月淡波寒夜向分|断行孤雁不堪闻|扁舟第四桥南泊|无限清愁寄梦云
闽江艰险岭崔嵬|不惮冲寒冒雪来|留我铃斋两三月|扁舟载得义风回
扁舟春发粤江皋|水远山长旅梦劳|犹是梁园后车客|莫言身负吕虔刀
谁似南游美少年|扁舟桃叶渡头烟|乌衣朱雀今何在|惟有长干古寺禅
谁寄扁舟号隐沦|平沙浅濑入秋苹|钓竿却是功名具|渭水桐江古有人
扁舟何处渡长津|水阔烟生不见身|莫向西岩敛高楫|天涯时有暮归人
笑杀陶潜归去休|浔阳江上棹扁舟|如今令尹新承宠|卓鲁功名到白头
中原盗贼正如麻|谁陷名藩事可嗟|凭吊兴亡无限思|扁舟江上日初斜
君家只在海西隈|日日寒潮去复回|莫遣扁舟成久别|炉峰秋月望君来
万壑千岩一样寒|城中别有玉龙蟠|旧人乘兴扁舟处|今日诗仙戴笠看
十里湖山苦见招|柳堤荷荡赤栏桥|待他朝市人归后|独泛扁舟吹玉箫
一叶扁舟晚泊时|羁怀恰与景相宜|月明如水江如镜|何处渔人唱竹枝
来本无机去亦轻|扁舟归向阖闾城|赁舂庑下侨居者|莫向皋桥隐姓名
平波渺渺烟苍苍|菰蒲才熟杨柳黄|扁舟系岸不忍去|秋风斜日鲈鱼乡
南客扁舟度五云|却缘芝术得相闻|千年柱下留真诀|紫气关头即是君
四月南风紫楝花|扁舟春水白鸥沙|阿侬近住双泾口|一趁回潮即到家
壮年游宦晚年休|落尽红颜渐白头|别郤江湖风浪险|扁舟归去入安流
一川风月下扁舟|荡漾金波泛白鸥|此去韶江知几里|九成缥渺在云头
午夫荷担在山阿|膏血如何有许多|不若扁舟竟归去|休从清献墓前过
长忆春江雨后山|看云如入画图间|何人肯袖渔竿手|闲却扁舟在水湾
扁舟曾是泛天河|留滞前途感慨多|为幸登湍浑若驶|儿孙对酌听渔歌
一变姓名离百越|越城犹在范家无|他人不见扁舟意|却笑轻生泛五湖
夜桥灯火照溪明|欲放扁舟取次行|暂借官奴遣吹笛|明朝新月到三更
剩爱江边月满衣|云高天阔数星稀|如今解组浮家去|准拟扁舟满载归
锦衣人逐惊沤散|丹旐歌随落照低|它日扁舟江上路|酸风吹泪过姑溪
飘花拂柳巧萦回|回处朱阑压岸苔|安得扁舟系林下|共看清月入波来
扁舟何处剡溪滨|夜半归来雪满巾|争似一瓢秋菊伴|漆园风暖蝶疑人
位先八座裴公府|家近扁舟范蠡湖|见说午桥风骨好|寿时曾入画中无
扁舟渺渺入平湖|秋叶经霜半已无|不是幽林欠残雪|为君题作剡溪图
扁舟自分老江湖|秋水长天没野凫|长笛一声裂江壁|欲堕不堕觉画图
吴门邂逅岁将残|春水扁舟会面难|却想君家棠棣乐|虹桥明月带愁看
林间二客形骸俗|江上扁舟波浪愁|万里乾坤少知己|一竿风月自优游
去去扁舟对晚晖|晴和直欲减绵衣|风来一阵芦花过|祗道春残柳絮飞
九陌黄尘乌帽底|五湖春水白鸥前|扁舟不为鲈鱼去|收取声名四十年
玉鳞波急布帆开|扬子扁舟访戴回|谁料岭梅今共折|章江冲雪十年来
笔端大字鸦栖壁|袖里清诗句琢冰|送我扁舟六十里|不嫌罪垢污交朋
扁舟直与石相摩|得到平流幸已多|夜泊寒潭风不定|更忧雷雨作惊波
乘兴扁舟过赵村|满家滩上水连云|欣然便欲寻源去|织女机边日未曛
深林茅屋隐渔樵|时有扁舟过石桥|谁把客星入图画|晓风残月伴吹箫
萋萋芳草望中迷|落尽棠梨水拍堤|谁向扁舟怜别客|白云相送板桥西
猛雨连天水满湖|扁舟风撼碧涛粗|掀髯笑咏烟波里|两岸人应作画图
涌金门外水青青|倒浸西山似画屏|十里暖风鱼浪细|扁舟忽过望湖亭
扁舟昔日惠山前|裹茗来烹第二泉|清閟老仙呼鹤处|冈头亭子尚依然
越溪梅接剡溪滨|得意还成一景春|此日可怜高兴尽|扁舟处处作东邻
扁舟夜过溪桥下|谯鼓遥闻第二挝|不敢扣门缘底事|恐妨惊起树头鸦
江头冻云宿不捲|薄暝寒雾迷前津|草阁瀹茗坐无夜|恐有扁舟乘兴人
扁舟晓泊画桥西|风满蓬窗水拍堤|落舟半山人未起|万蛙声里子规啼
满眼溪山庵尽开|草玄亭子半荒苔|如何秪写渔家意|不及扁舟载酒来
知君挟册未尝闲|一志端能事孔颜|千里扁舟下吴会|眼中收拾只溪山
黄花翠竹动秋容|白日沧江有卧龙|不是扁舟归去急|隔溪相约采芙蓉
江上扁舟一叶轻|夜深灯火灭还明|枕函未作寒山梦|卧听潮声带雨声
西风吹起白头波|半夜扁舟掠岸过|不向长桥沽一醉|满天明月奈秋何
秋水才深四五尺|扁舟斗转疾于飞|可怜物色阻携手|正是归时君不归
扁舟一棹过湖西|芦苇丛深去路迷|刘阮天台更何处|重来难觅旧桃溪
欲泛扁舟访斐园|青山重叠带烟村|蒹葭秋水苍苍外|所谓伊人定倚门
木槿篱边络纬哀|卧看河汉远天回|西风不管扁舟客|吹下楼头笑语来
桐柏江头春雁稀|故人闻向日边归|扁舟欲系遥相待|万户清霜夜捣衣
吴山山下一逢君|五载鸿书杳不闻|今日扁舟过瀫水|一尊犹自隔青云
扁舟泊向九溪湾|青壁迢迢过石关|可是王猷馀兴在|隔林啼鸟下秋山
拂云高雁倚风抟|下视平湖万里宽|搔首扁舟又东去|钱塘江上看波澜
落霞映江江水红|垂杨不动天无风|扁舟高挂半帆月|卧听胡陵五夜钟
扁舟片月引飞鸿|为尔吹箫清夜中|自是露荷圆不得|空馀幽恨落花红
翠竹苍烟两岸秋|扁舟曾忆度湘流|偶来琳馆看图画|彷佛推篷宿雨收
金昌西望即天涯|寒满扁舟去路赊|瓜步沙头莫回首|一江风雪似杨花
江上经行四十秋|今朝始得驻扁舟|老夫宁复重来日|欲去殷勤更少留
水岸风回晚更凉|菰蒲零乱拂衣裳|扁舟莫到花深处|恐碍波心片月光
薄暮扁舟出钓沙|数林毛竹护烟霞|濯缨一路随明月|恍见庐山旧隐家
春日横塘绿渺漫|扁舟欲去重盘桓|谁教向晚廉纤雨|又作残春料峭寒
别却吴姬旧酒垆|扁舟吹笛过平湖|晚云又是商量雨|遮得秋山一半无
半生宦海几途穷|岁晚扁舟系此中|料得江神知我意|明朝好赠一帆风
水亭潇洒离尘开|一醉扁舟载月回|马首西归怀底事|只随晓日望蓬莱
月华千里照霜空|异地扁舟旅宿同|何处鸣鸿来夜半|西风吹落玉萧中
乘兴相寻涉万山|扁舟亦复及门还|莫将身病为心病|可是无关却有关
一江烟水绿如罗|苹末凉风起白波|何处扁舟归去急|满篷残雨夕阳多
寒食花枝插满头|茜裙青袂几扁舟|一年一度游山寺|不上灵岩即虎丘
空笼影照琉璃滑|鸿洞声传钟鼓长|便买扁舟作家宅|风流千载谢三郎
江烟漠漠暮天昏|且把扁舟系树根|欲问村中沽酒处|家家风雨不开门
茫茫新涨漾晴洲|华发宁知非胜游|未了平生山水债|又从临汝附扁舟
雨雪扁舟夜欲徂|敲门无力任童奴|不知画阁深沉处|曾有灯花报客无
晋陵城东窣堵坡|两尖高并下临河|昔年曾醉邻墙酒|卧听扁舟唱踏歌
鸡笼山下是和州|隔岸闻呼见点头|不见东归夜郎客|锦袍谁共醉扁舟
来见红蕖隘渚香|归涂未变柳梢黄|殷勤趵突溪中水|相送扁舟向汶阳
当年江峡醉扁舟|击楫同歌万里流|三载家山人物变|不堪此地独回头
寒深汀树郁苍苍|岁晚扁舟尚异乡|何事词人能寄忆|风流江左愧周郎
才名入洛未相逢|我忆云间陆士龙|明月扁舟何处路|为君持楫下吴淞
与君游久最知我|借问谁能似我闲|即买扁舟过淮去|舒州城上望钟山
万壑千岩一剡溪|漫天云冻雪风飞|人踪鸟迹俱沉绝|独有扁舟兴尽归
秋风想已治归装|吾亦扁舟具碧湘|世味祇应谙历遍|何如兄弟对方床
绣花无力倚银钩|双鹊欺人又过楼|天作红墙遮路断|拟将飞渡作扁舟
细柳新蒲春已满|飘风急雨乱如颠|渔人若解忘鱼意|系却扁舟卧碧烟
一簇渔家古渡头|生涯只在几扁舟|归来晒网斜阳外|欸乃数声烟树秋
太湖水落秋冥冥|七十二峰相送迎|扁舟远访天随子|日落荒祠枫叶青
露气漫漫欲结霜|扁舟夜下秣陵江|烟波如席月如昼|快意倒尽黄金缸
一片湖光滉漾寒|扁舟明月浸渔竿|磻溪事业应还在|不似羊裘祗自安
老石空林了此生|一江秋水对人清|扁舟若为求鱼出|莫向茆亭脚下行
对泣何曾学楚囚|扁舟时作大江游|眼看西蜀三千里|身在淮南第几州
暖日浮光深水湄|鱼方掉尾煦晴时|巨鳞如掌勤分饷|兴入扁舟动钓丝
西风捲起五湖秋|万顷波中几白鸥|好趁水云深处隐|短篷蓑笠一扁舟
为我冲寒特地来|扁舟兴尽又须回|相思若要问消息|早寄一枝墙角梅
贝阙藏珠安在哉|九渊深绝若为媒|风波可畏且归去|漫道扁舟湖上来
逝水滔滔春复秋|长年踪迹寄扁舟|五湖风景谁争得|千古应须付白鸥
雨后参差锦树明|碧云楼阁丽秋晴|扁舟闲恋溪亭净|已胜山阴雪夜行
细雨扁舟泊近村|三人同卧亦销魂|谁怜此夜孤身客|山店残灯独掩门
江头三日系扁舟|秋浦齐山欠一游|已自无人念羁客|更禁风雨作春愁
柔绪萦纡半似痴|酒坛花坞坐迟迟|西风无赖催装急|一度扁舟也自疑
扁舟晚泊洞庭西|江草江花岸岸齐|却过白龙祠下去|两边枫树鹧鸪啼
醉头一月不曾梳|共整扁舟又太湖|昔日舞雩多一唯|他人陋巷只如愚
烟波江上一扁舟|万里辞家耐薄游|三尺佩刀三寸舌|丈夫容易取封侯
溪上水生三尺深|茅堂清夏气萧森|无钱即买扁舟至|系向门前柳树阴
南山行尽到西湖|却上扁舟赴玉壶|十里便成三十里|暑中何处不长涂
一叶扁舟雪夜来|尚期东阁共吟梅|长亭柳色不堪折|怕杀阳关叠叠催
雪满江头路已迷|萍踪何事更凄凄|欲探禹穴怀司马|一夜扁舟入会稽
津头云雨暗湘山|迁客离忧楚地颜|遥送扁舟安陆郡|天边何处穆陵关
菱荇芬香莲子熟|扁舟夜趁湖阴宿|一杯独酌未成歌|渔人解唱遗鞭曲
微风篆水自成碑|清月磨潭不受疵|万里此通归去路|扁舟堪载送行诗
扁舟泛泛逐惊湍|朔吹飙飙作晓寒|舣棹远来投野店|应门幸喜得儒冠
小时曾学唱伊州|从入朱门迥似羞|今日扁舟泛横渡|临风初得试纤喉
一年最好是三月|扁舟系岸依林樾|百花原头望京师|青龙夭矫盘双阙
家在匡庐叠翠层|云开彷佛见微棱|褰衣欲上千岩去|隔岸扁舟唤不应
海际烟收欲暮天|扁舟轻泛出芦湾|丝纶夜掷清波里|晓得金鳞不犯竿
入得春来物物饶|翻思湖上短长桥|去年寒食闲游处|曾把扁舟系柳条
永日扁舟破浪迟|青苹不动柳垂垂|满川安得飞来雨|看湿红裙雪藕丝
齐侯北海楚南海|匹马扁舟我过之|一事略如陆务观|囊中真有万篇诗
扁舟乞得自由身|烂漫金陵作好春|桃叶桃根双姊妹|清风明月我三人
杨柳千枝独一心|临歧握别复沈吟|人生踪迹浑无著|明日扁舟何处寻
扁舟斗转五溪湾|湘北湘南饱看山|袖里云岑皆寸碧|一拳分手亦何悭
锦浪层层晓日生|丹枫历历带霜明|扁舟欲泊芦花渚|万里西风落雁声
扁舟一叶任西东|烟水微茫处处同|钓罢归来无个事|数声欸乃夕阳中
南行谁喜说南风|独棹扁舟逆浪中|夜宿广陵逢北客|几人相语此心同
扁舟同载石头城|雨打孤蓬夜共听|愁杀明朝桃叶渡|阳关无曲柳能青
乘兴风波万里游|清如王子泛扁舟|早知鲸背推敲险|悔不来时只跨牛
德公期我此联裾|独舍扁舟断梦初|穗帐一灯如晤语|泪痕空对两龙驹
任阳江上水生时|日日临流看竹枝|便好扁舟载春雨|苍苔石上坐题诗
失脚来游九陌尘|故溪何日定抽身|便同贺老扁舟去|已笑西山郑子真
对策天庭老布衣|直言中已有危机|须知东普胜西掖|好买扁舟及早归
行年三十已衰翁|满眼忧伤祇自攻|今夜扁舟来诀汝|死生从此各西东
旧曾相识此扁舟|江黑云低对戍楼|象帝祠前秋似叶|伏波山下月如钩
君王亲为计归程|几日携家出凤城|江上春来有风浪|扁舟好向里河行
吴山黯黯江水清|欲雨未雨伤交情|扁舟荡漾泊何处|红蓼白苹相映生
日锁群峰欲下迟|茏葱一片冷胭脂|醉吟著我扁舟尾|画出坡游赤壁时
扁舟北上任迟迟|身计升沉我自知|静掩篷窗聊饱睡|却怜分减好春时
白石层层覆落花|薜垣萝屋隐沦家|扁舟有客清江上|问路来寻不惮赊
衰慵潦倒知无用|禄遫扁舟昧此来|满听胜谭心已足|浩然欲指弊庐回
黑风催云暗湖口|扁舟独系溪头柳|将军爱客情自多|时有青衣来送酒
扁舟去稳似乘槎|瞥眼轻鸥掠浪花|绝爱陶公山尽处|淡烟斜日几渔家
淮水春深绿似苔|故人天上恰归来|扁舟系在门前树|犹记行时手自栽
男儿尽有移忠事|何处芳名不此侔|今日扁舟赋归去|心如秋月印江流
扁舟常傍五湖春|遥望烟波理钓纶|江上息机忘去住|白鸥何惮不相亲
杳杳青峰隔断林|桃源无路可追寻|扁舟莫渡南村去|风浪满江云正深
云绕蹊间水满豅|豅中来往少能同|溪头系得扁舟在|更约乘流载短篷
尔弟矶头真陆沉|茫茫不记此来心|扁舟值得曾多少|天与平安抵万金
参天古柳鸣蝉急|卷地黄流转岸多|好去扁舟稳扶柂|秋风吹水易扬波
扁舟摇荡浦云东|疑有神仙向碧空|制得六铢衣试着|新凉浮动一襟风
前村烟暝几人家|归客扁舟泊浅沙|隔岸渔灯乍明灭|满船凉月湿芦花
春草萋萋楚水流|天涯日暮倚扁舟|淮阴葬地今何在|年少纷纷觅拜侯
本是蓬头渔钓客|飘如行脚水云僧|谁家巨舰和州载|笑我扁舟一叶轻
扁舟载月下三湘|露渚风来杜若香|一片秋声无处著|和愁散入水云乡
扁舟荡漾逐飞凫|湖上春涛薄孟诸|不识骊龙何处睡|飞来片月似明珠
扁舟未觉出城难|访旧情知老畏寒|七十五翁无□□|□楼聊且隔帘看
远落汀洲阵势分|风嘹月唳不堪闻|扁舟多少天涯客|肠断乡关又夕曛
仄径难胜四牡騑|扁舟辛苦凿冰归|简书鞅掌吟诗苦|并与东阳减带回
竹窗高柳锁秋烟|君在湖中第几船|亭上不劳双鹤放|扁舟人已下前川
扁舟北上又新除|别我吴门意有馀|岂谓间关䰟独返|伤心空读寄来书
羡尔宁亲向百蛮|扁舟日下万重滩|经过旧路吾能说|雪浪屏山画里看
五十颓然一秃翁|湖山清兴渺无穷|扁舟欲学鸱夷子|未有平吴霸越功
花落花开隔水津|栈梯茆屋总堪邻|扁舟若不寻归路|便是武陵深处人
扁舟来往小滩间|占断清湘一两湾|日午风轻鱼自乐|相看不厌任罾闲
柳外鹁鸠相应鸣|屋头新月半轮生|知公未便为官去|且放扁舟自在行
风吹暮雨透轻寒|落日扁舟系未安|遥想故园春草色|祇今犹作梦中看
扁舟偶趁采樵风|题扇书裙莫恼公|何处人间无六月|碧澜堂上雨声中
十载扁舟自在闲|帝城春物不相关|却因久住蓬莱阁|赢得年年看绿山
池边二十五亭台|个个朱窗向水开|亭下扁舟荡双桨|打鱼送酒几回来
山顶风摇万树鸣|扁舟欲解觉难行|羡师斋后关门睡|不管波涛四面生
津柳江风白浪平|棹移高馆古今情|扁舟一去鸱夷子|应笑分符计日程
黍遇今朝尽生角|艾从何处忽为神|荷香十里一钩月|定有扁舟归去人
似是东风恼客心|淹留行色故相禁|扁舟正在江南岸|又扰浮云作暮阴
暮雨生寒衣袂薄|楚乡客子正伤情|扁舟莫向芦边宿|夜半西风有雁声
扁舟初别五陵春|为逐江间鸥鹭群|津吏谩劳频问讯|汉庭元有旧将军
扁舟东下白云乡|一水牵愁万里长|多谢白鸥闲不去|知余机事近来忘
扁舟白发芰荷香|共指前头贺监乡|西去洞天还有路|人家两岸种昌阳
常爱东陵早拂衣|我行曾不叩荆扉|凭君天柱峰头望|看我扁舟几日归
忆君同泊海西津|夜半围炉酒百巡|今夜扁舟惟有泪|满江风雪觅何人
垓下千年碧|而今幻作花|当春诉离恨|来就丽人家
山空樵斧响|隔岭有人家|日落潭照树|川明风动花
二里溪桥路|人家水影中|柴门经日掩|红叶满篱风
一径翳丛篁|人家在深处|俗者不肯来|清者不肯去
岸树冥茫外|人家点画中|断烟分紫翠|残照抹青红
雀饮砚池水|蝶翻菜圃花|虽非高士宅|终是野人家
冥冥天际风|历历江心树|隔浦望渔村|人家水中住
去岁游春屐|苔痕故可寻|人家随岸远|塔影落湖深
新日暄幽坞|断崖过乱霞|霞消有烟火|树里有人家
乱山草斜出|危冈竹倒悬|人家春树里|山色夕阳边
山郭媚晴曦|浮岚散芳树|鸡犬寂无声|人家已深处
手子从君把|腰支亦任回|人家不中物|渐渐逼他来
随意踏春沙|缘塍度菜花|偶逢溪叟语|行到野人家
织苇代陶瓦|破竹编篱笆|顾非城郭宜|自是山人家
孤亭敞薜萝|石上留芳碣|半岭有人家|秋来拜新月
我有白玉酒|君有黄金花|相看九日到|分送野人家
水树和烟生|人家傍沙语|孤帆何处来|惊凫去如雨
云中听鸡犬|不见有人家|野水侵官道|山云惹客衣
苍然隔尘世|正对幽人家|绝宜疏雨馀|斜阳点寒鸦
人家尽木棉|花作一朱天|二月犹无叶|珊瑚十丈然
孤舟三日住|不见有人家|昏昏竹篱处|却恐是梅花
山深石色古|洞草无行迹|何处有人家|朝烟涧西白
婆娑古松下|忆昔仙人家|风从岱宗来|吹落秦时花
栗里初栽菊|东陵已种瓜|白云知不厌|相就野人家
偶依城郭住|浑似野人家|童子朝分菊|邻翁晚送瓜
荒村依野葑|树色水光边|人家知远近|犬吠隔溪烟
浦溆人家少|柴门白屋贫|年来增矿税|多作异乡人
人家住草莽|暮烟青菹茹|沙岸无古木|河浑多大鱼
水穷草木稀|云间但高岫|人家无寒暑|海潮以为候
孤舟未晚泊|烟火傍人家|小市常忧虎|空城不见花
枉渚簇兰芽|人家半钓家|炎天飞片雪|白鸟落平沙
秋生洲渚静|露下蒲荷晚|忽忆钓鱼时|人家楚乡远
水抱孤村远|山通一径斜|不知深树里|还住几人家
月沉江路黑|傍岸已三更|知近人家宿|林西犬吠声
城上郁葱葱|城下人家住|朝朝城中乌|飞向城东去
云中忽吠鸣|岂是刘安宅|近看爨烟青|人家枕山脊
又望前村里|深溪快渡槎|牛羊半山坞|鸡犬几人家
陶铛煮孤影|寒灯沸青花|冰开数江树|月落失人家
时节浇松近|人家擘纸归|但知题墓好|不笑乞墦非
轻舟南垞去|北垞淼难即|隔浦望人家|遥遥不相识
野旷黑风急|天低寒日斜|征途不可极|何处是人家
功名双鬓雪|心事数重山|山下人家好|终朝爽气闲
寒童引羸骖|路入苍𪩘去|深处有人家|鸡鸣白云树
人家半侵河|屋后晒渔网|夜深唤小妇|篝灯听波响
树罅天光漏|山坳云气深|遥遥闻犬吠|人家无处寻
为结区中累|因辞洞里花|还来旧城郭|烟火万人家
水气清空外|人家秋色中|细看千万落|户户水精宫
诛茅无地结庵迟|借得人家近翠微|何事树禽惊不起|也应知我久忘机
茅屋鸡声勘夜分|杖藜挑月带馀醺|不知身在孤峰顶|回首人家尽白云
上东门外春三月|桑叶阴阴覆菜花|密竹乱流行径绝|桔槔鸣处是人家
蓬蒿深处有人家|户外蛛丝网露华|数树芭蕉乾未得|长官亲自见生涯
破店无鸡报五更|只将梦觉当鸡鸣|匆匆上却篮舆了|隔壁人家政睡声
宫人夜泊近人家|瞥见红榴三四丫|犹说初离行在所|玉阑无数牡丹花
深谷人家尽力耕|老翁稚子笑相迎|但愁官府徵租赋|不识风尘有甲兵
清明不到旅人家|乞火邻船自试茶|弄柳好风低作舞|夹船春浪细浮花
张仙于此炼丹砂|夜夜丹光照井华|犹有石阑遗刻在|将军移置羽人家
凤凰楼下散宫花|金错裁成五色霞|空有青春寄刀剪|不如红叶到人家
村落人家柳过墙|舞腰曾共小姑长|点妆拂黛留相学|卷叶吹芦莫漫狂
广西人家避獞贼|尽住陂陁临水山|或移小艇供垂钓|只去前头一两湾
落帆停鼓鹳湖头|两度因循到楚州|柳下人家曾识面|笑求新句写妆楼
渔舟风雨蓑衣冷|僧寺烟霏塔影斜|行客莫嫌天色暝|隔江鸡犬有人家
古柳维舟带暝阴|夜寒剪剪到衣棱|客中不觉年华换|小市人家已试灯
每到年头感物华|新尝梨到野人家|甘酸尚带中原味|肠断春风不见花
人家住近江城外|月色波光上下天|风景自佳时俗异|泊舟闲咏白云篇
流水声中响纬车|板桥春暗树无花|风前何处香来近|隔崦人家午焙茶
幽溪细雨落轻花|无限舂锄立岸沙|苦竹黄芦迷望眼|孤烟起处是人家
等闲田地多栽竹|是处人家爱读书|饮宴直尝千户酒|盘餐唯候两潮鱼
柳堤阴里放船开|识面人家首屡回|莫讶春阳浮大宅|新陪诗伯唱酬来
千丈危巅鸟道斜|万山深处有人家|年来常有催租吏|却恨溪流片片花
碧空一片水云飞|竹里人家午唱鸡|江路雨晴芳草润|杖藜行遍水东西
乃翁飞旐过前村|一妇随车一在门|何处人家有三柩|髑髅山下合销魂
斜风细雨绿蓑衣|江上人家半掩扉|莫向天涯歌独醒|白头渔父笑人非
游丝窈窕织春晖|杨柳人家半掩扉|一片暖云筛雨过|杏花疏处见莺归
水次人家似瀼西|参差竹树路俱迷|溪翁兀兀不出户|日午饭香鸡正啼
白下一台留雨花|天花吹散万人家|长江不洗台城恨|纵有清修亦乱华
江上人家破竹门|潮来水长浸篱根|鲚鱼一尺枇杷小|放溜船来酒满尊
道路相传昼锦归|人家竞出看光辉|岂知白水青山客|不改从来旧布衣
碧桃花放野人家|小市桥南路不赊|睡起扶筇看花去|天风吹我箨冠斜
村落人家总入诗|下驴盘薄立多时|霜陂一掬清于鉴|漱著牙根便忆归
三湾亭子寄山坳|夹树人家似鸟巢|谩说故乡相见好|荔支先饷绿扶包
算橘租菱小市哗|堰头桥尾约千家|人家已尽无人处|时见芙蓉一岸花
林深路转午鸡啼|知有人家住隔溪|一鸟闹红春欲动|酒帘正在杏花西
风鸣群木涧鸣泉|廿里山行未遇仙|知有人家住林内|竹梢浮动午炊烟
东篱昨夜菊花开|邻舍人家酒酦醅|藜杖芒鞋由一幅|先生正是赋归来
人家女美大须愁|往往丑郎门外求|昨日金刚脚下见|今朝何得此间游
近水人家半掩扉|两山楼阁尚斜晖|断桥无数垂杨柳|总被游人折渐稀
罗浮山下著青鞋|蹋雪曾看烂熳开|好似人家茅屋底|一枝先占短墙来
近岸人家欲闭门|远林烟树半昏昏|鸬鹚白鹭归何晚|今夜定投何处村
贪看江草间江花|不觉移舟著浅沙|数笔潇湘春自晓|橘丛离落露人家
烟峦簇簇水溶溶|镜里人家对碧峰|何处孤帆饱风去|瞥然飞鸟杳无踪
瓦室人家茅屋边|瓦囷亦与草囷连|池塘过雨尚浮浊|杨柳新栽已带烟
帘捲东风日未斜|松蹊竹径野人家|空庭寂寞无人到|閒看黄鹂啄杏花
五寸冲牙文八矛|装成十万绕林头|莫欺楪子兴宁县|一半人家千户侯
燕子飞来近画檐|暮春时节雨纤纤|杏花落尽无情绪|何处人家有酒帘
十分著意送春来|远近人家花尽开|多谢东君无彼此|笙歌休放紫霞杯
南山杨柳北山桑|山下人家礼义乡|携取旧书辞旧隐|愿从东壁借余光
蜜满房中金作皮|人家短日挂疏篱|判霜剪露装船去|不唱杨枝唱橘枝
江山胜处簇人家|楼阁重重枕水涯|试倚阑干凝望眼|帆归远浦隔芦花
人家枣园本无路|未热人来偷摘去|此中枣树在路傍|从人往来莫敢取
春阴黯淡蔽人家|野水新生尚露沙|客子未归寒食近|满城风雨落梨花
白酒频斟当啜茶|何妨一醉野人家|据鞍又向冈头望|落日天风雁字斜
夹堤杨柳绿依依|傍水人家篱落稀|小妇携篮卖蒲笋|得钱含笑入荆扉
渐有人家松桂丛|韶州山水胜南雄|未须青惜峰峦过|过了诸峰得好峰
人家绿树绕孤城|溪上风波落日明|三害祠存人已去|只今豺虎却纵横
沧溪绕屋野人家|风静门闲鸟篆沙|清梦乍回春昼永|黄鹂啼上碧桃花
人家一片海心浮|彷佛楼台似十洲|不用梯云取明月|水晶宫里度中秋
飞飞白纸挂坟端|寒食人家火已钻|敢怨颠狂淹去棹|却愁风定百花残
山行明月步霜华|半醉微吟意更嘉|记取鹅湖山下路|夜深投宿野人家
小立西风翠袖垂|淡黄蛱蝶□高低|重门不锁秋香冷|何处人家有木犀
树树穿榕是木棉|人家多在海门边|初晴雨气犹含日|乍暖春阴尚作烟
古寺无风地亦凉|人家难得此修廊|老僧贪说葛藤话|不觉山童上晚香
甲第人家万木犀|著忙曾看盛开时|日长小院差深静|时遣轻风破一枝
四檐空碧道人家|一段风光不市哗|静坐蒲团无个事|残晖倒影入窗纱
冰底流泉匹练飞|曲尘著柳不禁吹|杖藜恰到春生处|已有人家插酒旗
桑叶绕绿多纤纤|蕨芽正肥春笋甜|茅屋人家风日好|老翁扪虱傍颓檐
镂檀芬馥贯绦邪|击玉敲金一串花|自与丽妃亲记曲|后来传玩几人家
平芜一望锁烟霞|林树荒凉落槿花|野店自怜幽意好|白云深处少人家
不拟西风一顿凉|看看凉近木樨香|人家未得征夫信|蚤有砧声怯雁行
二水中分白鹭洲|人家多住竹棚头|眼前有景道不得|长夏江村事事幽
断涧横桥卧古槎|晚鸡鸣处有人家|山头月出疏钟断|江上风高落雁斜
湿云狼籍水悠悠|茅屋人家竹树幽|野鸟不知缘底急|飞先渔艇过溪头
芹泥夹岸融融日|野水当门淡淡花|王谢堂前旧时客|如何肯访野人家
庭下乱生春草花|夭红不称野人家|漫开漫落无人折|留得孤根数寸槎
人家一样捲湘帘|惹起新愁到酒边|久客不知诗瘦损|小楼孤倚月娟娟
凤山盘盘石脚斜|石桥西畔有人家|家家临水开窗户|夜夜烧灯照浦沙
田父今年作社频|边头闻见一番新|官军不斫人家树|各自持钱去买薪
门外行蹊落叶遮|西风寒入野人家|重阳日近秋光足|开遍闲庭帝女花
春到人家齐上冢|纸钱蒿里白皑皑|獭鱼豺兽难磨灭|岂是师门学得来
千里黄云千顷麦|几丛桑柘几人家|乌鸦自在栖牛背|白屋微收任鼠牙
梦中林屋树苍苍|掩映人家橘柚黄|更有杨梅无数树|蒲萄处处绿阴凉
柔青初散陇头桑|村落人家布谷忙|一段芜菁浑著角|叶间犹有几花黄
秋蕣晚英无艳色|何因栽种在人家|使君自别罗敷面|争解回头爱白花
缭绕孤村一径斜|绿杨深处有人家|翠眉红颊墙头出|淡淡春山浅浅霞
干接枝分整复斜|随缘装点野人家|小窗有喜无人见|兰在林中出一花
孤村烟树暝黄昏|一簇人家半掩门|看尽栖鸦啼噪后|牧童归去雨声繁
秋风雨霁碧天凉|极目城楼逸兴长|几簇人家山色里|一川禾黍半苍黄
岩桂花开满院香|青莎叶底有鸣螀|人家只在西林住|鸡犬声中又夕阳
竹黄如槁少鲜妍|一丛五卑百个钱|卖与人家那不贵|汤浇火炙过冬天
瘦马龙钟两鬓华|敲门避雨野人家|门前篱落犹悬露|十里晚风吹断霞
草色将寒上客衣|柔情只了得花飞|湘帘不隔社公雨|百姓人家燕未归
修云淡淡抹山眉|野水人家半酒旗|应是小梅开未已|小舟撑月过前溪
临平山下有人家|晓日瞳瞳绚绛霞|石鼓铜鱼今在否|世人犹自说张华
柴桑分邑载图经|屈曲山光展画屏|最是芦洲东北望|人家残照隔烟汀
巑岏翠壁倚云端|红树人家带碧湍|偶尔会心为客处|只疑身在梦中看
野性何曾计此身|老来方觉负初心|故山无地堪栽竹|犹傍人家看竹林
柳色映花春岸北|人家临水画桥南|回舟欲向东城望|恰似清溪玉镜潭
朝醒暮醉几时休|鸡黍人家见客留|闻道曲生行处有|西村明日趁扶头
柳条折尽尚东风|杼柚人家户户空|祇有虎丘山色好|不堪又在客愁中
峡外烟云迤逦开|人家门户小楼台|青山渌水应相记|二十年前到此来
一溪秋水一横桥|近路人家却作遥|柳绕溪桥荷绕屋|何须更著酒旗招
林深知道有人家|妇女喧喧上钓槎|山主晓收刀税至|滩头煎取饼儿茶
岭南春早不见雪|腊月街头听卖花|海国人家除夕近|满城微雨湿山茶
碧玉双幢白玉郎|初辞天帝下扶桑|手持云篆题新榜|十万人家春日长
徐州洪上月团团|浪打孤舟客影寒|料得人家今夕语|一年十二度相看
人家点缀荻花林|水绕阶除雪湿衿|最是疏篱与修竹|脚根半入小河深
带浅人家隐树深|嫩晴天色弄云阴|好风袅袅穿林去|吹散松黄似郁金
石楠子熟雪微乾|曾向人家画里看|觌面似君君未领|问君何处有遮栏
日薄霜清水见沙|水边偶到野人家|满阶风叶浑慵扫|为爱深红似落花
白鹿原东晓色中|人家新火翠烟浓|岂惟心友难为别|驴上回头恋玉峰
砚几书床茂树间|花深竹密地宽闲|绿阴正是浓时节|遮尽人家只见山
杏花漠漠随寒雨|桃藿欣欣照早霞|无限芳华看不足|只缘多在野人家
溪岸人家高下居|绕溪云树杂烟芜|故应曲水传佳句|还喜青松入画图
人家蚕麦祈晴日|城郭山川断渡时|隐几正看千佛偈|敲门谁送两篇诗
独寻危坂出高冈|蔓草荆榛古道荒|谷口人家似仙馆|几间茅屋荫垂杨
播谷栽桑复执麻|全凭雨露作人家|世间惟有心须霁|一片浮云不可遮
儿时行乐几时愁|老去情怀懒出游|市上人家重时节|典钗卖钏买灯毬
嫩叶柔条押障青|顿教图画失真形|老松怪底生崖壑|不作人家倚屋屏
峤阳村里庆元宵|灯火人家不寂寥|好是风流二三子|一壶清饮罢吹箫
冰轮艳艳涌东墙|鱼触波纹破碎光|十万人家眠正熟|谁知凉满一胡床
江云如雪树高低|竹里人家傍水西|满地松阴春雨过|好山青似若耶溪
月照溪边一罩蓬|夜闻清唱有微风|小楼深巷敲方响|水国人家在处同
却因送客动归心|过市逢喧闷不禁|偶见人家好池馆|柳行尽处一亭深
水畔人家舟作屋|飘飘身世长儿孙|几回睡足芦花月|又引帆樯过别村
猗兰出石翠交加|春露初开四五花|玉砌雕阑谁种得|幽香偏入野人家
沿路梅花管送迎|庐山初别雪初晴|若无急事相驱役|有酒人家便不行
大耐人家旧相门|共嗟北路尚堪论|载披留别知己叙|此意寥寥属耳孙
树绕人家水绕城|何郎去后若为情|不知东阁梅花尽|二十四桥空月明
河上人家插艾蒿|纷纷炊黍荐香醪|客怀寥落真无那|暮雨孤舟读楚骚
春事曾看满眼花|楼高不见玉人家|峡云梦断无消息|想像红裙踏雁沙
一叶轻舠倚岸沙|沙边灯火几人家|夜来江阔天无际|唯见银蟾辊浪花
埠头半点夜燃枯|钓得淞江一尾鲈|渔父联舟向东岸|东岸人家有酒沽
郢北鄢南土脉肥|人家老不识年饥|蹇驴驮醉斜阳外|知是秋成赛社归
初日新寒政晓霞|残山剩水稍人家|霜红半脸金罂子|雪白一川荞麦花
麦畦桑陇夹蔬花|远水晖晖日欲斜|一片野光涵列岫|翠微深处有人家
天泉池上舞晴晖|一别人家未肯归|千载却随湘女泣|风前时学凤凰飞
人家鸡犬近相闻|村落纡回古木深|山客一来尘想尽|水声终日奏鸣琴
李阳河畔有人家|鹅鸭鸡豚聚浅沙|应是久居生计熟|大张阔网取鱼虾
百万人家夜雨鸣|市声唤出晓来晴|谁知天与吾皇意|要不妨农不害民
抱田曲水走修蛇|溪势如鸣万叠车|山雨挟凉闲客扇|渚云分暝失人家
轻挨残花香簌簌|旋剥新笋白纤纤|伤春煮笋买春酒|短褐破碎人家嫌
曲渚回塘孰与期|杖藜终日自忘归|隔林彷佛闻机杼|应有人家在翠微
北风茅店晚炊迟|吠犬声中踏黑归|溪上人家应夜绩|松明一点出疏篱
雨斜风骤树连云|荒远人家酒不村|小醉未成愁又入|更无情绪到清樽
自到湘南不见花|传闻金谷旧人家|手培数本珍如玉|买得红尖一寸芽
敝庐幽涧自横斜|千骑行春见此花|留与他年作佳话|公应犹记野人家
摇摇曳曳水西流|风定波凝不起沤|傍岸人家星散住|尘埃终莫污沙鸥
官河春水绿悠悠|水上人家尽画楼|买取吴娃三日酒|放船直到百花洲
东风渐急夕阳斜|马上怀中尽落花|肠断入城芳草路|孤烟起处是人家
青山历历树重重|寺在云深第几峰|比屋人家西崦下|夕阳长听讲时钟
独树村中石径斜|杖藜闲叩野人家|临风忽作东篱兴|错认红花是菊花
晚潮落尽水涓涓|柳老秧齐过禁烟|十里人家鸡犬静|竹扉斜掩护蚕眠
黍穗高低菊有华|廛居恰似野人家|夕阳日向西墙过|只为微生换鬓华
无云世界秋三五|共看蟾盘上海涯|直到天头天尽处|不曾私照一人家
连连春雨几黄昏|溪岸人家水近门|借问人家水曾落|竹林枝上看风痕
田田秧稻半青黄|比屋人家煮茧香|新绿侵人襟袖爽|满川烟水助清凉
瘴水蛮中入洞流|人家多住竹棚头|一山海上无城郭|唯见松牌记象州
孤城赤立倚官河|隔水人家亦未多|怪得连坊表科第|宣尼曾此听弦歌
丝管纷纷日欲斜|隔溪烟火万人家|红桥绿水依然是|不见当年李探花
满路东风桃杏花|春光浑在野人家|湘江游子缘渠恼|忆得林间与水涯
策杖西行路曲斜|一溪春水野人家|武陵胜处今何在|不问桃源问落花
垒原清照白登山|弥陇连天麦浪寒|剑戟渐销农器出|人家只识劝农官
青山四面罩烟霞|啼鸟声声傍野花|不是黄昏灯火见|谁知竹里有人家
谷深风急帽檐斜|满眼寒云满面沙|骑马过山看不尽|更多芳树没人家
复岭重冈向背迷|瘦筇深与病夫宜|早禾未割尤艰食|过午人家犹未炊
高田拍拍水连塍|早稻将齐晚稻深|闭粜人家争发贷|丰年也有债相寻
城外人家梅子枝|细花欲出蒂开时|光迷路径雪应妒|香满幽林莺未知
沙觜微波漾绿苹|山头落日驻红轮|依稀灯火枫林鼓|岸上人家赛水神
枕中佳兆远相夸|未敢凭虚便拜嘉|老去定心如止水|不随闲梦入人家
梨杖晚经桑柘坞|园林秋尽露人家|破篱犬吠柴门掩|寒犊自归山日斜
云山烟树望中微|茅屋人家隔水西|读罢残书春昼永|短墙喔喔一声鸡
蛮落人家厌食鱼|儿孙生长不知书|桄榔满种缘山逻|翡翠新收越海墟
掘尽人家好丘陇|冤魂欲诉更无由|先生若有尧夫术|何不先言去道州
莲荡中央劣露沙|上头便著野人家|篱边随处插垂柳|檐下小船萦钓车
青山历历隐人家|挂席中流海日斜|依旧桐庐江上县|经过不见木奴花
断烟落日护林丘|三数人家屋打头|见说春来寒更甚|补窗塞户胜防秋
耕凿林庐满四山|人家境象极宽闲|不妨五马云根住|小市孤城自掩关
卫郊多垒少人家|南渡天寒日又斜|君子素风悲已矣|杏园无复一枝花
玻璃万顷水云铺|大半人家住近湖|捕得细鳞才出网|儿童穿柳赌呼卢
野水萦纡野岸回|半川晴雪荻花开|舟人指点疏林外|茅屋人家有旧醅
水阔风高日复斜|鹭鸶缭绕入人家|船头系个松根上|霜叶红于二月花
望湖亭下水连天|人家多住平湖边|扬州估客浮大舶|来往江湖无岁年
炎方隔岁已春华|每恨花朝不见花|多谢绯桃情意好|清明开向野人家
渔父鲤鱼长尺半|提携不受人家唤|当垆解缚换酒归|烂醉沧江杏花畔
历尽危机歇尽狂|残年惟有付耕桑|麦秋天气朝朝变|蚕月人家处处忙
竹篱茅屋趁溪斜|春入山村处处花|无象太平还有象|孤烟起处是人家
露薄云轻物色佳|平平绿水映人家|鸠鸣村暗开桑叶|燕舞风斜落杏花
依篱叠堑作人家|西日还将苇箔遮|窗户莫嫌秋色淡|紫苏红苋老生花
许市人家远树前|虎丘山色夕阳边|石桥分水入别港|茅屋垂杨仍钓船
水边林外野人家|橘柚秋红照晚霞|何日寄来三百颗|先春报汝玉川茶
漠漠平林漫漫沙|数声鸡犬有人家|停舟最爱山头月|照见寒梅一树花
郊原西与莽苍连|隔岸人家小径穿|满目风光杳无际|柳如山色草如烟
非港非沟别一涯|茅檐元不是人家|不居黔首居青雀|动地风涛不到它
蛙处水连围屋草|鸠时雨烂覆檐花|移过书窗金鹊尾|秪言浑似野人家
天涯万里春风晚|曾上西楼看此花|今日东南无处觅|矮筇来问蜀人家
江浦杏花开树树|春光抖擞野人家|恼澈樵渔无处觅|误疑玄圃窅春沙
破雨游山也莫嫌|却缘山色雨中添|人家屋里生松树|穿出茅檐却覆檐
晚禽噪竹百千翅|残菊横枝三两花|好在山园养衰废|风波不到野人家
浮苇生根上陡崖|牛羊原隰有人家|缲车声响南风里|枣树青青落白花
芦荻中间一港深|蒌蒿如柱不成簪|正愁半日无村落|远有人家在树林
烟开晓日照溪头|溪上人家岸下舟|啼鸟不知春已老|数声自喜碧岩幽
五粒松深溪水清|众山摇落月偏明|西林静夜重来宿|暗记人家犬吠声
似子圆红不似花|绿丛擎出野人家|亦知吟骨今当换|火候初成独体砂
路转疏篱过小桥|阴阴新绿满林梢|人家一雨轩窗净|时有飞来语燕巢
久客思归归未能|题诗附与远游僧|吴松江上鲈鱼美|何处人家不下罾
汪口人家鸡乱鸣|一樽那尽故交情|门前溪水能相送|随我西流直到城
梯云石磴羊肠绕|转壑飞泉碧玉斜|一路风烟春淡泊|数声鸡犬野人家
园丁傍架摘黄瓜|村女沿篱采碧花|城市尚馀三伏热|秋光先到野人家
君王不爱碧衔霞|独爱真龙被紫花|珍重王孙亲貌得|锦巾袱送野人家
春烟漠漠雨霏霏|山崦人家未启扉|刚把平生青箬笠|江南道上著征衣
长马人家古道旁|秋来禾黍已登场|池塘水落菱蒲冷|篱落霜晴橘柚黄
东佘策杖又西佘|石径深深尚有花|三里清山万竿竹|断人家处一人家
江上人家烟雨间|意行曾忆犯榛菅|祇今冷落人谁问|输与白鸥相对闲
连峰叠嶂拥峥嵘|个里谁知掌样平|还有人家留客醉|石榴花下听啼莺
染晴波色重于蓝|烟坞人家屋两三|明月在山天在水|后回休睡泊溪南
梨花两枝春可怜|下马折花山径边|山中人家改新火|隔树吹来榆柳烟
古寺春馀日半斜|竹风萧爽胜人家|花时不到有花院|意在寻僧不在花
万里春风客未休|归心日夜水东流|不知身卧白云上|更傍人家绿草洲
含笑花开寄一枝|要来山里伴清诗|儿曹识取香浓处|全似人家酒熟时
道傍女予双髻鸦|两足如雪踏纺车|村庄人家只如此|齐宫步步生莲花
杨柳青青麦吐芽|壶觞来就野人家|可怜废井荒畦畔|狼藉东风一径花
东风吹日半晴阴|不觉船窗水气侵|三里人家春淡淡|一江烟树晚沉沉
绿树青山带晚霞|树间处处有人家|孤舟最爱沧浪客|得共眠鸥占浅沙
绿波晴漾白鼍池|郭外人家有酒旗|客思独如杨柳树|春风愁绪万条丝
霜落邗沟积水清|寒星无数傍船明|菰蒲深处疑无地|忽有人家笑语声
青鱼滩上野人家|曲径疏篱长物华|漠漠午烟吹不散|鹧鸪飞出木棉花
飘尽江头芦荻花|疏疏黄叶见人家|由他庾信能萧瑟|社酒鸡豚乐未涯
霜飞月落野鸡啼|雾锁长林水拍堤|夹岸人家寒未起|孤舟已过汶河西
柳下人家枳作篱|小姑不画入时眉|纬车声出窗扉里|正是新凉夜永时
候跸宵驱彰义关|古桥无复水潺湲|人家两岸春杨里|旧是桑乾第几湾
桑树鸡鸣坎吠蛙|午烟隔水几人家|青松将谓专霜雪|春到山中亦有花
古木阴中生白烟|忽从石上见流泉|闲随委曲寻源去|直到人家竹坞边
城郭人家饯岁寒|裁红剪翠馔春盘|湖滨老圃无时态|绕屋畦蔬向晓看
碧树濛濛雨气含|乱山重叠大江南|短桥何处人家近|多是当年海岳庵
禁脔成功大殿邦|入朝宫骑绣双双|九霄弟子黄金辇|十万人家凭看窗
西风吹老木犀花|上有幽禽玩物华|底事千岩摇落后|一岩光景在人家
茅屋人家一两间|绿云遮户鸟声闲|小桥尽日无人度|春护苔花一径斑
白云缥缈野人家|丹事年来渐有涯|不与世人争岁月|却将椿菌勘南华
茅屋人家蓐食烟|相呼趁雨好翻田|去年下麦泥如铁|一寸春膏直几钱
疏竹人家短短墙|绿阴深处水村凉|山风吹断岩前雨|高树蝉声正夕阳
锦江玉垒入霜毫|亦有人家荫白茅|道是草堂元来信|秪因梅柳是西郊
浦江方此几人家|生事高低各有涯|安得巨灵开二岭|放教仁术过金华
午坐如痴懒唤茶|意行因到野人家|千红万紫随春去|独立溪头看荔花
节里人家笑语饶|日高犹自烛光交|霜林遮眼八九叶|露竹出墙三四梢
野水依城竹映沙|江梅开处又人家|天晴径欲花前醉|只恐衰颜不称花
青山双夹小溪流|绿筱人家古渡头|虽是溪山不相识|劝人啼鸟却相留
乱石堆江谁主张|因思滟滪可怜伤|倚蓬不语细思量|好与人家砌屋墙
远从北地集平沙|半夜一声惊岁华|忽忆故人湖海去|绝无兰讯到人家
高柳疏疏集晚鸦|柴门浑似野人家|月明露重空阶静|时见芙蓉落一花
北窗闲卧读南华|出处吾生信有涯|五色晓云天子宅|一篱秋菊野人家
故都空有废残城|天历人家学避兵|今日街衢却依旧|栅门全毁堑填平
朔风鸣鼓下寒川|西指淮流即是天|十万人家杨柳树|半开青眼望新年
奉先桥畔政和碑|种麦人家护棘篱|绝胜望潮亭下路|浮图积雪浙江湄
退之身外无穷事|子美樽前欲尽花|更有多情君未识|不随柳絮落人家
一年芳物已阑珊|年少春愁为牡丹|村落人家雨前后|蓬窗罩纸护蚕寒
投暝人家欲睡时|雨声不断水平池|回头已过三江渡|醉看车中总不知
送寒迎暖柳梢知|风自东来著意吹|百万人家贺新岁|几家荼垒有新诗
虎山桥外水如烟|雨暗湖昏不系船|此地人家无玉历|梅花开日是新年
平林环翠如山立|野水涵空似镜开|道上人家多美竹|欲行未去更徘徊
冰崖雪柱道人家|谷榜回春事巳夸|却恐阳和在泉底|未春先发忍冬花
小南门外野人家|短短疏篱缭白沙|红稻不须鹦鹉啄|清霜催放两三花
雨后青山展黛眉|暖风无力去帆迟|人家一簇临江岸|绿树轻烟映酒旗
水上人家半掩门|寒鸦栖尽欲黄昏|孤舟问泊依红树|记得唐人咏谢村
云烟飘泊树微茫|一岸人家带夕阳|欲上高原便回首|可怜风物似吾乡
山空水落见遥村|取次人家只隔云|一阵西风雨中过|溪头笑语陇头闻
残花细雨半钩帘|过雨溪山总翠蓝|禁火人家春寂寞|莺啼应未到村南
翠浮红敛暮云赊|山霭苍苍见月华|前浦不知投宿处|坐移深树认人家
清江行尽有人家|汨汨春流涨暖沙|已自深忘寒食节|无因此地见梨花
落日潮生没浅沙|秦淮两岸有人家|当年江总门前柳|轻薄犹飞满路花
落日人家已半扉|隔篱问答语声微|桑枝亚路蝉争噪|一似南村割稻归
已留旧政布中和|又付新词与艳歌|但是人家有遗爱|就中苏小感恩多
独自归来秋夜静|雨湿寒云小窗暝|竹炉无火渴思茶|隔树人家有灯影
淮河水流汨汨清|到县都无二里程|兵后人家颇相得|采鱼屯种日为生
社坛侧近地图宽|所作园池亦在间|十万人家城里住|少闻人有对门山
云树森森映碧沙|清溪几曲拒人家|溪翁倒坐溪槎上|落日栖迟弄晚霞
山村云树几人家|暑雨新晴乱沸蛙|农子田头笑相语|冬青开到第三花
两畔绿杨卧碧溪|人家一带绿杨堤|门开恰出市行路|山在屋头谁肯栖
霜清木落见沙洲|洲上人家半在舟|射雁归来鱼满笱|瓮中先见问扶头
雨馀春涧水争分|野雉双飞过古坟|眼见人家住深坞|梅花绕屋不开门
唐主宫垣集暝鸦|垣边几座野人家|尚余一片繁华地|宜种红蓝内苑花
淡烟斜日媚郊原|中有人家似辋川|地侧忽惊车马过|三三两两竹篱边
官事归来衣雪埋|儿童灯火小茅斋|人家不必论贫富|惟有读书声最佳
逆旅人家近野桥|偶因秣蹇暂消摇|村翁不解读本草|争就先生辨药苗
西照人家昼掩门|船窗浑是暑风屯|清川沸作汤池热|凉樾蒸为火树繁
溪桥纳纳马蹄轻|竹里人家犬吠声|行尽滩光溪路黑|隔林灯火夜深明
沙晴日暖雪消时|春到南枝未觉迟|东崦人家三百树|与君扶杖试寻之
鸳鸯浦绿水如苔|镜里人家向背开|五目爨僮劖雪去|三冬僰女担花来
仙境萦回一水通|人家住处绝尘踪|渔郎忽到惊相问|犹说当年避祖龙
兔葵燕麦旧人家|曾唱南朝玉树花|寒暑又随风日转|东陵谁种邵平瓜
幅巾慵整露苍华|度陇深寻一径斜|小雨初晴好天气|晚花残照野人家
山径崎岖路转赊|隔林时见野人家|风光信与天南别|三月溪桃未著花
缘岸人家富竹林|猗猗偏称客哦吟|若为觅得梅花伴|好结岁寒三友心
村落萦盘草半遮|到门犹未识人家|终朝静坐无相过|慢火熏香到日斜
千峰万壑羽人家|钟磬无声日已斜|闭却洞门春寂寂|晚风吹落紫藤花
海上帆来何处客|烟中犬吠几人家|云寒雁影翻红照|水落鸥群占白沙
行过溪桥日欲低|绿阴满地郭公啼|微风轻飏茶烟起|知有人家在竹西
鸬鹚源畔数人家|匼匝青罗布障遮|胥口山前沽酒市|钓船相逐买鱼虾
老树排云石径斜|炊烟起处有人家|一声啼鸟春成夏|新绿满汀浮柳花
人家密簇近溪旁|旧袂青裙竞采桑|相唤相呼相叹息|茧丝岁岁为官忙
山中多有好生涯|涧户云关不苦赊|试觅前朝避兵处|至今犹住几人家
结绮临春贮丽华|吹香偶到野人家|霜明月白纱窗净|但见梅诗不见花
日出移船日又斜|芦根时复见人家|水乡占得秋多少|岸岸红云是蓼花
近水人家自是奇|水成湾处各开扉|波光一片青铜镜|无数文禽照影飞
翩翩鞍马过桥西|荒崦人家竹树低|见说草堂春似海|杜陵不数浣花溪
髑髅晴满白鸥沙|落日长江断客槎|东上荒城莫回首|青原白下少人家
石门滩下浪如雷|西岸人家夕照催|乱石满江滩路浅|唱歌踏水负薪来
断云轻素抹山腰|山下人家野水桥|小队旌旗空猎猎|不教闲趁酒旗招
萧条旅舍客心惊|断续僧房静又清|借问蝉声何所为|人家古寺两般声
飞鸟欲没暮烟稠|落落人家竹树秋|绝似南徐城上望|苍茫野色入扬州
茸茸生意悦春华|绿藻闲庭衬落花|几度生金风偃处|官居浑似隐人家
五侯山下八壶前|二月风光总可怜|可是今朝一百六|人家几处断炊烟
瓮间吏部姓名池|僧舍人家傍水涯|黍熟稻香俱可饭|橙黄橘绿最宜诗
隔涧人家通小桥|家家沽酒可相邀|深沈榕叶遮烦日|浩荡风头驾晚潮
水云烟月市桥西|菱角荷钱已满溪|读罢黄庭三百首|人家茅屋午时鸡
偃月堂空复道深|蔷薇零落棘成林|槎槎喜鹊归何处|不到人家送好音
山腰路转涌苍蛇|山下修筠媚白沙|正要澄江舒倦眼|莫教缘岸有人家
莺啼花落过江南|溪上人家尽浴蚕|无奈罗敷春欲老|隔桑红袖把青篮
清辞再发郢人家|字字新移锦上花|能使龙宫买绡女|低回不敢织轻霞
俗客过门应有数|祇言浑似野人家|小斋高接万林杪|坐见城南城北花
清气扑人湖面水|幽声到耳树头风|人家蚕老樱桃过|恰似淮南四月中
一树𩬤松玉刻成|月中还似日中明|等闲只怕花零乱|何处人家笼解盛
窈窕清溪尽日寻|雨收风歇翠沉沉|一双燕子翻花出|始觉人家住隔林
雨晴庭户生秋意|潮落溪桥见水痕|稻熟人家得相向|兵馀眼底两三村
琼室乱穿樵子径|瑶台空映野人家|天公也是灰心地|更忍教开玉树花
人家两岸柳阴边|出得门来便入船|不是全无最佳处|何窗何户不清妍
山凝岚气树凝烟|宿雨才收社后天|山下人家夜留客|开门花落满篱边
飞来峰下雪垂垂|近水人家玉两枝|燕子春寒来不得|却教鸿雁见开时
杏花无数连村落|也有人家挂酒旗|春色撩人只供醉|却怕风吹易醒时
西风禾黍乱苍黄|满眼秋山冷翠长|一片白云携雨去|人家篱落半斜阳
千山顶上只通云|一水人家别有村|直到前山兰若路|清钟落日不逢君
一带平芜合浅沙|荆榛深处几人家|江风偏与南来客|归棹齐讴扎扎鸦
雨后山程困仆夫|即看晚日送啼乌|隔溪欲就人家宿|□子然刍引去途
金谷人家大谬悠|春江自理送穷舟|渔人拍手从旁笑|淡饭粗衣过即休
鸟栖残叶梦回时|月满关山有所思|无数人家吹玉笛|未应俱是断肠辞
络纬声声织夜愁|酸风吹雨水边楼|堤杨脆尽黄金线|城里人家未觉秋
悠悠行客渐黄昏|隔浦人家已掩门|谁与飞沤游海上|乱鸦无数下西村
故城门外春日斜|故城门里无人家|市朝欲认不知处|漠漠野田空草花
三年不到上人家|目断晨烟与暮霞|急遣寄声堂下水|便来洗眼看天花
隔篱修竹隔溪花|浅映深围整复斜|风外数声啼布谷|桔槔随处野人家
天公久不试铅华|尽把清香付此花|白玉堂中春未动|等闲攀折野人家
五指山前落日黄|雷家寨下野田荒|时平村堡无防警|缘水人家自绕墙
有树莫容姑恶栖|尔何怨姑犹怒啼|人家有儿亦有妇|不愿使闻如尔妻
楼上遥看郊外村|不须骑马坐平分|人家应在青山外|时有归牛下白云
风狂雨暗舟人惧|自委神明志不邪|投得苇湾波浪息|岸头烟火近人家
茅檐竹落野人家|只么悠悠阅岁华|田父把犁寒雨足|牧儿吹笛晚风斜
玉颜当日睹金花|化作仙湖水面霞|霞本无心还片片|晚风吹落万人家
略彴当门石径斜|槿篱深护野人家|炊烟起处江村晚|一片斜阳万点鸦
种树莫种杨白花|飞风沾雨满人家|苍楸百尺垂崖石|可是闲堂少物华
绿阴桑柘满高原|白水蒹葭接远村|江上人家无俗事|轻舟载网过柴门
四望庭中四望花|青春那属外人家|中间更著垂垂柳|自倚东风待翠华
茆屋人家野山𣸣|迢迢苔径过桥分|日长车马浑无到|惟有青山带白云
苍苔绿树野人家|手卷垆薰意自嘉|莫道客来无供设|一杯阳羡雨前茶
万木阴阴石径斜|乱山深处有人家|春风满耳多啼鸟|涧水流来带落花
九天瑞露滴成芽|不是榆花即桂花|星女月娥宫不锁|天风吹落野人家
烟树尽归秋色里|人家常在水声中|数行旅雁斜飞去|一簇楼台峭倚空
山末疏红尾尾霞|晚烟丛薄是人家|移船更喜吹香好|枸橘花开媚浅沙
朝廷德泽遍封畿|避水人家即日归|独愧因漂如木偶|未还田舍理柴扉
茫茫衰草没章华|因笑灵王昔好奢|台土未乾箫管绝|可怜身死野人家
啾啾黄雀在枝间|岁晚荒郊怨苦寒|容易惊飞无处所|人家曾借画图看
檐前新叶覆残花|席上馀杯对早茶|好是老身销日处|谁能骑马傍人家
江南江北纸钱飞|处处人家拜冢时|杜宇不禁寒食雨|五更啼血上花枝
杏园红过雪披离|杨柳无风绿线齐|寒食人家在原野|乳鸦墙外尽情啼
山崦人家落照闲|笑携儿辈语柴关|应怜乌帽红尘客|有底功名不肯闲
别崦人家笑语微|好风浑在绿杨枝|清明定是花开远|太半蜜蜂经宿归
貌随年老欲何如|兴遇春牵尚有馀|遥见人家花便入|不论贵贱与亲疏
雉堞谯楼紫翠环|红尘扰扰白云闲|蛮烟瘴雨千峰外|邑屋人家十里间
荒原人家今少存|好田俱是官军屯|前山遥见黑城子|渴饮不知河水浑
岸回山转疑无路|潮落江清浅见沙|睡觉蓬窗寒日上|不知身在野人家
素蛾夜驾玉蟾蜍|来访云亭五大夫|十里人家总惊讶|老龙擎出夜明珠
三老趋程不惮劳|船头坐看月轮高|烟村渔火微茫外|一簇人家是馆陶
道上人家梅子枝|背春还复叶离离|诗翁触物俱归思|不用风前叫子规
海淀风轻晚待潮|首绵车响客心摇|人家住近青松渡|小女当檐弄阿娇
杏村桃坞春三月|少有人家不出游|一顾虽无倾国色|千金肯为使君留
林远浑无鸟雀喧|山青那觅烧霆痕|三千眼界云霄上|十万人家草树根
寻幽不惮径途艰|行到水穷云起山|一带梨花闻犬吠|人家近在翠微间
山谷人家避李成|谁知劫数莫逃兵|到今鬼燐青无数|认作文殊佛火明
隐隐烟村闻犬吠|欲寻寻不见人家|只于桥断溪回处|流出碧桃三数花
野花垂路止人行|田水偏寻缺处鸣|近浦人家随曲折|插秧天气半阴晴
城下茨藜十里沙|城中无处觅人家|琼英开遍无人赏|肠断衰翁对日斜
幽窗残梦午声鸡|犬吠人家草舍微|惆怅十年无限事|又听啼鸟送春归
塘曲椒和桑共老|山头松与麦齐青|人家岁计村南北|似识豳风旧典刑
不见人家冷却春|青松山上立如人|招来试语神仙事|背指桑田拂袖尘
白露沙滩浸绿湄|小舟舣岸尚依稀|山回屏曲江连树|春锁人家深处归
梅雨芹泥路不佳|闷来小歇野人家|绿萍池沼垂杨里|初见芙蕖第一花
山行十里少人家|客子贪程怕日斜|倦坐松根需足力|轻风满面落藤花
葛岭人家抱朴翁|莺啼燕语正东风|帝城只在湖边畔|都付伤春病酒中
含冰茹铁似枯槎|淡月濛濛四五花|多少人家誇富贵|数枝和雪写山茶
北邙新旧只累累|何惜心怀不醉归|是处人家作寒食|海棠初发杏花飞
万壑春流泻海门|人家多住绿杨村|花飘马首如红雨|何处听莺不断魂
向晓长堤信马驰|千峰削玉雨晴时|秋光满目堪描画|黄菊人家锦绕篱
满城车马隘如云|百万人家暗市尘|忽到南湖湖上看|始知物外有高人
锦江春水向东流|㶉𫛶凫鹥不解愁|日日城隅风浪恶|人家争系木兰舟
小小人家短短篱|冷香湿雪两三枝|寂寥竹外无穷思|正倚江天日暮时
今朝托钵过前溪|山烟水烟人欲迷|行尽松声十馀里|人家总在断桥西
桑眼初开麦正青|勃姑声里雨冥冥|今朝有喜君知否|到处人家醉不醒
东门之东西市西|人家屋头啼竹鸡|新年十日九风雨|二老几时堪杖藜
晌午鸦鸦响踏车|那边丛薄有人家|老农歇热藤阴下|一树冬青落细花
蔼蔼烟云望眼昏|乱红翻径绿遮门|一声啼鸟在何处|山外人家桑柘村
短桥隐隐隔清溪|溪外人家又向西|行尽西溪人不见|一林修竹画眉啼
一山晴日一林风|僧舍人家杳霭中|行自章泉过怀德|依稀图画略相同
群来野雀绕林梢|三五人家住水坳|翁媪语人年岁好|屋山添得一层茅
竹宫冬孟严斋祀|深炷炉香跋烛花|凋尽庭梧风摵摵|幽思也到羽人家
东轩正似虚空样|何处人家笼解盛|纵使盛来无处著|雪堂自有老师兄
野凫晴蹋浪梯平|越上人家住近城|箬叶裹鱼来换米|松舟一个似梭轻
沿花一路水淙淙|谷口人家吠小庞|渡涧不须松一臂|云边自有白砂矼
江村风急苇花飞|漠漠吹烟树影稀|亦有人家沙际住|夕阳鸡犬傍人归
曾逐东风入紫微|晚抛江海滞乌衣|空夸万里封侯颔|还傍人家门户飞
溪外人家处处栽|三分蓓蕾一分开|故教嫩萼参差发|似要幽人次第来
五曲翻身看晚霞|平川历历见人家|桐溪水汇清□□|山似游龙水似蛇
是处人家捣练忙|天寒日短路偏长|蛬声四壁无时歇|不遣羁人梦到乡
寥寥空谷嘘紫霞|谁知此有幽人家|洞门深锁苍藓滑|风藤簌簌吹残花
货绝交通腹殷雷|人家一雨便春台|即看商贩接踵集|已有米船衔尾来
千山飒飒雨无风|憔悴群芳二月中|整待人家春事过|小亭特放状元红
梦魂化蝶寄流楂|飞绕江苹漠漠花|长笛一声惊忽醒|蛟龙窟畔有人家
塞下人家盎盎春|又推馀泽及流民|庆州小范青州富|合作先生社稷身
临水人家竹树中|只因孤屿水船通|当门细荇牵微浪|绕屋藤花落软风
宁可时时被鼠煎|狂猫一夜不成眠|广南六月官军到|见说人家断火烟
悍吏登门横索钱|人家供给正忧煎|官粮预借三年后|军食尤居两税先
一湖春水永明寺|十万人家丰乐楼|拄杖暂游休拗折|旧书山舍在明州
千山雪尽出樵车|一径云迂去似蛇|小屋平头墟落里|吹烟起处是人家
困人天气渴思浆|喜有人家密竹藏|稚子不知僧不饮|压糟醇酽劝人尝
沿途白水通碧涧|隔溪赤壁倚青天|人家多住深林畔|遥见山隈几处烟
悤悤出郭晓风寒|一片云收爽气山|上尽坡陀试回首|人家住在翠微闲
为园营沼为栽花|几向西风见物华|惟有芙蓉江上好|秋光分自野人家
卖酒人家隔巷深|红桥正在绿杨阴|佳人停绣凭阑立|公子簪花倚马吟
草暗颓垣似断峰|孤村遥带夕阳舂|无边烟树重重合|多少人家紫翠中
忆昔扬州看月华|满城弦管满人家|可怜今夜中秋月|独照寒蛩泣细沙
娇𫘤人家小女儿|半啼半语隔花枝|黄昏雨密东风急|向此漂零欲泥谁
酸甜半熟山头果|红白争开屋角花|柴户不关春睡足|太平多在野人家
老去功名意转疏|独骑瘦马取长途|孤村到晓犹灯火|知有人家夜读书
尽日江行路不迷|沟塍水满稻秧齐|参天绿树茅茨小|何处人家叫午鸡
古来遗逸野人家|石磴崎岖阁道斜|犬吠人行都不问|杉篱空掩刺桐花
秋行一月多逢雨|路入南荒总是山|烟火人家何处觅|鹧鸪啼在石林间
前村烟树落微茫|待月听潮夜未央|沽酒人家在何处|竹灯明灭隔沧浪
人家星散水中央|十里芹羹菰饭香|想得薰风端午后|荷花世界柳丝乡
粉黄蛱蝶绕疏篱|山崦人家挂酒旗|细雨嫩寒衫袖薄|客中知是菊花时
烟浦偶同渔父渡|竹篱爱宿野人家|悠然此夜得真领|陇月初生梅始华
莫叹吾家似磬悬|资生犹有卖文钱|不知万落千村里|多少人家绝火烟
涉溪攀磴兴何长|隔岸人家桃杏香|便是武陵迷路处|只无鸡酒劝渔郎
长日销魂去路赊|一鞭残照见人家|幅巾笑我无头角|笼尽春风处处花
高下人家绕郡城|隔湖遥认笑谈声|黄庭阅罢无馀事|却倚朱栏看月生
游人归后天街静|坊陌人家未闭门|帘里垂灯照尊俎|坐中嬉笑觉春温
越王台下古城涔|近水人家傍竹阴|夜夜月明愁绝处|断桥秋露湿寒砧
晴江暗涨岸吹沙|山畔船冲树杪斜|城郭半淹桥市闹|鹭鸶缭绕入人家
小桥流水竹萧森|竹里人家一径深|只欠东风小篱落|梅花疏淡月笼阴
三年不见洛阳花|今日襄阳看转嘉|奔走簿书长似梦|不知春已满人家
莲花洲上绿阴齐|隐隐人家路欲迷|自是归舟归未得|几回误作武陵溪
断山偃蹇卧中流|山下平铺一片洲|茅屋人家生理薄|酒帘斜拂钓鱼舟
边头几日静干戈|见说朝家已讲和|犹惜人家有汤镬|攒眉终日为催科
水色山光别样天|人家篱落小溪边|无由携杖寻春去|漫著衰翁忆辋川
水长人家浸稻秧|蚕生女手摘桑黄|差科未起身无事|邻曲相过日正长
一阵风来一阵砂|有人行处没人家|黄河九曲冰先合|紫塞三春不见花
雨洗枇杷奈翠何|白云如海写通波|小桥分路春烟里|定有人家住涧阿
荡舟归去月黄昏|湖上人家半掩门|渔笛数声何处起|冷香一树玉梅根
出门东行复西行|处处人家打稻声|小瓮秫醅虽未熟|后园楮蕈已堪烹
鹅鸭相呼初出田|昏昏云日澹平川|寒云数簇山南北|不见人家空见烟
担水人家旦过寮|骑牛来看浙江潮|相逢便说三生话|不管人言舌太饶
小桃无主自开花|烟草茫茫带晓鸦|几处败垣围故井|乡来一一是人家
小巷人家半掩扉|绿阴相映柳依依|莫言飞絮身无定|才得沾泥自不飞
濛濛小雨麦秋天|江上人家欲暮烟|行客未能忘胜处|系船来伴白鸥眠
人家四散占荒丘|晓夜悲鸣涧水流|点点寒鸦来不尽|昏云颓日古猷州
青石悬萝花羃幕|绿田分涧水泠泠|人家深住黄猿坞|渔网高张白鹭汀
绕城官柳碧于云|湖上人家两处分|一曲吴歈歌子夜|满船凉月白纷纷
平湖漠漠雨霏霏|压水人家燕子飞|欲向湖东问春色|杏花无数点征衣
东山茅屋野人家|谢傅蔷薇春著花|入市懒骑从事马|开园时种故侯瓜
召伯津头江水斜|茅茨竹里有人家|当年谢傅甘棠树|今日春风野草花
萍踪宦海各茫然|忠节人家见汝贤|葵藿绿阴留万里|更宜向日上凌烟
湖光秋色渺苍寒|一似前时画得看|画里人家浑不觉|夕阳留客倚阑干
春江拍拍去帆孤|树底人家燕引雏|曾向秦淮登暮阁|碧云低处认三吴
野性大都迷里巷|爱将高树记人家|春来偏认平阳宅|为见墙头拂面花
石桥苔径接孤村|树里人家昼掩门|好似浣花溪水上|杜陵人去草堂存
更深月色半人家|北斗阑干南斗斜|今夜偏知春气暖|虫声新透绿窗纱
山下平平百顷田|人家多厌粥和𫗴|不应限却东南地|丰草长林塞眼前
茅茨烟树水溶溶|篱落人家带晚舂|独立西风无一事|自撑短艇看芙蓉
市桥灯火未阑珊|一簇人家树影间|想把神仙争羡我|不知我正羡渠闲
满眼春光万物华|小桥杨柳近人家|谁将上下楼台月|化作金莲一夜花
一点炊烟竹里村|人家深闭雨中门|数声好鸟不知处|千丈藤萝古木昏
随山高下野人家|春夏林深不断花|可奈流莺千百啭|阴阴绿树映红霞
罗刹盈庭夜色寒|人家灯火半阑珊|梦回跳出铁门限|世上一重人鬼关
凤凰山上少人家|红叶漫山映落霞|却笑陶潜归栗里|东篱寂寞对黄花
月落霜林乌早啼|风生驿路马频嘶|柴门犬吠天将曙|知有人家住隔溪
一赏薰风瞰水楼|楼头清兴暂相留|明朝知隔几程驿|绿树人家记德州
人家鸡犬隔痴岚|城郭微茫见塔尖|一片轻云笼马首|熟梅时节雨纤纤
烟雨空濛远树齐|人家树底自成蹊|只因二月吴松尾|渚际维舟听竹鸡
早霜新菊谩葳蕤|寇过人家空酒卮|多谢使君怜病废|免教寂寞倚东篱
花瘦水肥三月天|画桡双动木兰船|人家尽换新榆火|唯有垂杨带旧烟
公馆萧条早放衙|牡丹今在别人家|子期去后知音少|犹有离弦寄伯牙
万花初过绿园林|燕子人家巷陌深|饧粥故应随节序|不甘华发是春心
山如眉黛水如罗|溪上人家绣户多|十五小姬催客醉|银筝弹出伯劳歌
湘阴县南江水斜|春来两岸无人家|深林日午鸟啼歇|开遍满山红白花
雨馀村路浥尘沙|风信初终紫楝花|鸡犬声闻在何处|绿阴林麓野人家
不但秋原雨冒田|坐看平地路成川|隔田山下青松外|不见人家只见烟
冲寒来叩野人家|不遣萧条负岁华|蜜结苔梅俱馨口|青葱簇出水仙花
菊丛稍稍敷金蕊|荞麦芃芃放雪花|榆柳缭墙苍霭密|谁知中有隐人家
烟霏压翠万峰低|树树阴浓路转迷|何处人家春不管|落花流出小桥西
清江一曲抱村流|水物轻明澹似秋|村径绕山松叶暗|人家多住竹棚头
路上人家短竹篱|缫蚕刈麦自熙熙|可怜日对千寻瀑|不解闲吟半字书
人家除夕正忙时|我自挑灯拣旧诗|莫笑书生太迂阔|一年功课是文词
堂堂大府来新酒|密密小园开好花|此日饮之红树下|还惊不称野人家
人家远见女墙头|客到城边尽系舟|薄暮寒蝉声未歇|心随杨柳送残秋
舟从三峡过三沱|柳岸人家转盼过|莫惜慇勤问舟子|江边好处亦无多
行尽空山日未斜|隔林烟火见人家|涧边小犊眠衰草|风动满园荞麦花
曼倩空为洞冥记|四山半属野人家|长生自古谁能得|惟有苍松管岁华
秋草门前已没靴|更无人过野人家|离离疏竹时闻雨|淡淡轻烟不隔花
绣被寒多未欲眠|梨花枝上听春鹃|明朝又是清明节|愁见人家买纸钱
处处柴门掩半边|莺啼绿树隔炊烟|竹梯闲倚柔桑畔|定是人家蚕正眠
远上寒山石径斜|白云生处有人家|停车坐爱枫林晚|霜叶红于二月花
古树尽归秋色里|人家常在水声中|数行旅雁入云去|一簇招提倚碧空
闾山尽处十三山|溪曲人家画幅间|何日秋风半篙水|小舟容我一蓑闲
小窗寒夜见冰花|骨冷魂清梦不邪|薝卜花头萱草树|只应常在野人家
斋馀睡思生汤饼|红颗分甘惬下茶|如梦泊船甘柘雨|芭蕉林里有人家
羡君诗句正而葩|闲对西风赋桂花|可惜分来蟾窟种|如今开遍野人家
千林竹死皆成纸|万陇丛生总是茶|空谷云深疑路断|绿阴流水有人家
雨歇平林夕照斜|停车一问酒人家|凭谁共作长鲸饮|乞得青门五色瓜
江上群山翠作堆|人家门槛对江开|小楼应有凭阑者|天远归帆似不来
山城泥淖裹人家|雨脚连绵更似麻|元夜何妨灯数点|污渠合是有莲花
林下翩翩雁影斜|满川红叶映人家|岩头孤寺见横阁|有客独来登暮霞
云屋人家星散居|郭西烟火夜停车|平生习气今犹在|拄杖敲门看读书
世事盛衰谁得知|惠陵烟草掩柴扉|陵边人家丛竹里|灯火喧呼迎妇归
曾见齐山小九华|梦游缥缈羽人家|灵山面目忽相见|舟系梅根秋日斜
春暗汀洲杜若香|风标公子白霓裳|碧天片雪忽飞去|何处人家水满塘
二月吾庐感物华|伤春多在别人家|今年莫使春憔悴|能有几番归看花
烟月荒凉野色寒|松梢滴露夜将阑|人家旷绝无鸡犬|一鹤飞来点翠山
不论山颠与水涯|春来何处不荣华|野红妖绿浑如画|一崦人家桃杏花
已收桥下钓|复此石上酌|百尺凌霄花|纷纷落红萼
谁道南无雪|纷纷作早梅|枝头有红翠|一啄一花开
春雪正纷纷|荒山昼掩门|羡君筋力健|策杖过前村
尼父不言静|后儒何怪哉|纷纷诸语录|皆自五灯来
一片中原地|纷纷几战争|至今将不去|留与后人耕
纷纷蜀富人|看作圈中鹿|污我法言书|姓名宁可录
自作山中人|即与云为友|一啸雨纷纷|无劳三奠酒
美人采松花|纷纷落黄雪|花落松枝轻|当风更摇曳
落叶乱纷纷|林间起送君|还愁独宿夜|孤客最先闻
月明花满地|君自忆山阴|谁遣因风起|纷纷乱此心
碧桃天上树|青涧石边栽|世每纷纷异|花犹岁岁开
朝从前山看|莫与后岭对|晓雾或纷纷|晚烟增紫翠
死去君何恨|藏书大得名|纷纷薄俗子|相激转相成
昨日看梅花|纷纷飘玉屑|今朝看梅子|已向枝头结
山楼积翠多|纷纷皆可挹|不知翠入楼|但觉琴书湿
高桂发秋花|馀香入山阁|夜静凉风吹|纷纷和露落
纷纷儿女态|敢与丈人谋|独有苍髯叟|寒山共白头
一封抗佛骨|默祝开衡云|却飞潮海檄|暴鳄徙纷纷
无时来见袭|有地更临高|坐客清谈起|纷纷落麈毛
横琴当绿萝|万籁夜俱寂|凉月何纷纷|飞萤暗中入
关海连宵雨|湘江万里云|离情与归思|春絮正纷纷
峨峨南陌楼|盈盈集娼女|纷纷野鸳鸯|喧喧帝城里
莽莽蒿莱下|纷纷狡兔迷|枯枝坐守者|若个是忘归
一阳生小雪|梅蕊已纷纷|梦里知开落|香多竟不闻
蔼蔼花絮乱|纷纷蜂蝶多|今年春复尔|不饮奈愁何
月色不可埽|秋声何处闻|不应仙佩集|翠影乱纷纷
洞里午生寒|客至坐冰雪|挥麈摇芳枝|纷纷飞玉屑
南窗背灯坐|风霰暗纷纷|寂莫深村夜|残雁雪中闻
小径隐丛薄|危桥跨断云|前林多少树|霜叶落纷纷
静看隋堤人|纷纷几荣辱|蛮腰休逞妍|所见元非俗
世事纷纷变|人生种种愁|行年三十九|得岁又平头
木末芙蓉花|山中发红萼|涧户寂无人|纷纷开且落
络臂银丝钏|缠头白帨巾|纷纷趁街子|卖酒坐藤轮
一过一回新|纷纷客子身|谁知岳麓下|自有渚眠人
长日掩柴门|无复经行客|白云媚春兰|纷纷落枕席
纷纷浑是梦|黯黯只消魂|江上浪无限|舟中酒一樽
云里望何极|纷纷扑素埃|江山同一色|不见雁飞回
故人久不来|意趣未能惬|但见空庭中|纷纷走风叶
举世自纷纷|谁为无事人|吾生独何幸|卧看洛阳春
但见颛朝久|谁知媚灶勤|纷纷由嬖进|非特一商君
偶到梅边来|珠帘半下却|林里寂无人|纷纷月中落
纷纷脱柯叶|衮衮断根蓬|不待吹扬力|随风亦自东
策士知仁义|千秋一鲁生|纷纷当日事|春水下聊城
广筑长城一|纷纷走避秦|长城遍天下|底处著逃人
绿叶映芳蕤|贞姿在空谷|纷纷世人同|寂寂君子独
太行一片云|袅袅复纷纷|我欲俱收摘|相遗邢使君
红紫漫纷纷|爱此耐久绿|密幄有深处|清风起馀馥
荣悴逐时序|纷纷红翠多|谁同岁寒操|旁有羽林戈
雨细成珠琲|纷纷入绿花|绿花无不湿|倾处又成波
一片空濛里|泉飞似白云|随风将落叶|总作雨纷纷
蜂蝶去纷纷|香风隔岸闻|欲知花岛处|水上觅红云
纷纷荆聂辈|犹有利而为|智氏已无后|先生欲报谁
钓利钓名者|纷纷三峡中|何人化为石|又作钓鱼翁
粲粲香粳雪不如|新菘况复满杯盂|侯门肉食纷纷是|有此清奇风味无
望断厓门不忍闻|今今昨昨总纷纷|𥐻州纵有黄龙瑞|丞相传来不姓文
行尽天涯西复东|大家闲作卧云翁|纷纷燕雀休相羡|得丧悲欢尽是空
留春无计奈春何|满地莺声绿树多|痴蝶纷纷少情思|尚饕馀馥抱残柯
纷纷红紫虽无韵|映带园林却要渠|谁遗一枝香最胜|故应有客问何如
山前邻叟去纷纷|独强衰羸爱杜门|渐觉一家看冷落|地炉生火自温存
一别侵寻二十年|中间消息两茫然|故人若问吾何况|头白纷纷只醉眠
冈北冈南上朝日|落花游骑乱纷纷|如何松下几抔土|不见儿孙来上坟
文成五利老纷纷|方丈蓬莱但可闻|万里出师求宝马|飘然空有意凌云
纷纷礼乐付浮埃|一取玄虚祸始开|但见出言齐老易|始知戎马不虚来
万事纷纷醉即休|无功可作酒泉侯|谁能载取千缸去|且向舟中打拍浮
山林投老倦纷纷|独卧看云却忆君|云尚无心能出岫|不应君更懒于云
吴门飞雪正纷纷|酒暖红楼此送君|归时射雁如相忆|熊耳山高隔暮云
新植寒梅匝杏开|遍寻兰蕙绕篱裁|香风吹落梨花雪|蜂蝶纷纷间错来
溪园歌筦日纷纷|锦绣香中扶醉人|斗酒不嫌呼李白|倩渠品藻一林春
纷纷青果荔枝乡|八月寒风九月霜|莫怪渔樵轻弃掷|未知回味齿牙香
当代儒魁不数人|纷纷胶胶孰知春|诗来话起梅花约|一段风流意更真
世故纷纷漫白头|欲寻归路更迟留|钟山北绕无穷水|散发何时一钓舟
纷纷应接使人愁|与子从容喜问酬|他日故将泥自庇|今朝欲以雨相留
卫川南望多白云|沧州落叶各纷纷|何时笑入烟霞去|醉里常随麋鹿群
日暮惊沙薄楚云|云中江树影纷纷|香炉飞瀑三千尺|犹较衡阳白雁群
谁知方丈与瀛洲|尘世纷纷漫白头|不到嵩山最高处|世人容易揖浮邱
纷纷谭道何多歧|道听途闻也自欺|纵说良知无觅处|谁知吾道在希夷
狂吟乱舞双白鹤|霜翎玉羽纷纷落|空庭向晚春雨微|却敛寒香抱瑶萼
木叶纷纷湘水滨|此中何事往频频|临风自笑归时晚|更送浮云逐故人
纷纷世事不堪论|典午乾坤势已分|书罢黄庭无个事|闲开池馆看鹅群
平生亲友谩纷纷|有几书来寂寞滨|二十万钱捐不惜|可怜湖外有斯人
世路纷纷又几叉|一场春梦一番花|经旬溽雨蒸炎毒|怪杀潢污落井华
冠盖纷纷塞九衢|声名相轧在前呼|独君都不将为事|始信人间有丈夫
夜寒愁思独纷纷|梦入浮山几片云|清晓无端一百八|数声犹在旧乡闻
老病行穿万马群|九衢人散月纷纷|归来一盏残灯在|犹有传柑遗细君
著心寻处元无物|开眼见时都是天|楚市少年霸陵尉|纷纷蠛蠓过吾前
尘劳千种祇纷纷|之子归来始一春|掉舌不知何处去|又还携剑出南闽
瞎驴一蹈两头空|便与寻常路不同|寸步却成千里隔|纷纷多在半途中
尘鞅纷纷一梦间|机心惊起白鸥闲|闲居莫道无人识|半面分明与半山
昔岁逢君在郁台|扬眉抚剑泰山摧|纷纷白眼轻豪俊|只有余公解爱才
春来频约赵崇文|同避红尘踏暖云|底事相逢却归去|杏花今日雪纷纷
兰与高人臭味同|含薰聊复待清风|纷纷萧艾无相笑|尔辈敷荣转眼空
秋乾始见石巑岏|一曲峰回即一滩|熊耳纷纷无路入|更愁涡底起波澜
纷纷异说总纵横|春到园林万木生|檐角风传天籁处|有声谁听到无声
山中众木自纷纷|移徙孤根独不群|更与清风同烈烈|便先八俊继三君
白衣苍狗变浮云|过眼纷纷不可论|晚岁逢迎真耐久|青山相对两忘言
经学渊源史笔高|文章馀力埒风骚|纷纷小技夸流俗|磨灭身名笑尔曹
稻苗初穗出纷纷|半是青云半白云|坐看黄云呈上瑞|田家无处不忻忻
四壁纷纷蟋蟀声|背灯欹枕梦难成|人间有此不平事|何处人能报不平
红叶纷纷蔽草莱|不辞提斧斲苍苔|断厓斜日无人到|时听樵歌出涧来
姑射泉边万竹稠|来青楼外四山秋|重阳醉后归来晚|黄菊纷纷插满头
不复襄王梦里云|纷纷缟袂与青裙|鸣鞭枉送斋中酿|病彻杯觞欠薄醺
过却东桥即是村|浣纱人出闹纷纷|倚筇争向前滩望|涨水潮来减几分
聒聒庭中争曲直|纷纷笔下判鞭笞|坐曹决事输归饮|须信薛宣称吏师
纷纷眼界秃居士|却著云山坏衲衣|箴孔线蹊无量义|谁能于此顿知归
白云为水水为云|万壑千岩忽不分|三十六峰凫雁似|天风吹去总纷纷
残年节礼送纷纷|尽是豪门与富门|惟有老僧阶下雪|始终不见草鞋痕
丧乱谁怀豢养恩|弱孤反噬正纷纷|栗原义犬真堪传|解守罗家孺子坟
一念真能契上天|似君笃行亦堪怜|纷纷薄俗谁无父|听我高歌孝感篇
除却梅花不可无|梅花之外更何须|花中儿女纷纷是|唯有梅花是丈夫
来时风雪乱纷纷|归日川原处处春|因识发生真意思|雨馀花柳更精神
苍崖绝壁印苔痕|陈迹千年尚似新|杖履纷纷走南北|几人不是刻舟人
朱帘暮卷绮筵开|风雪纷纷入酒杯|对景恨无飞絮句|从今羞见谢娘才
扇底清风画里云|江东渭北思纷纷|缄封远寄情何厚|人在沧波白鸟群
大庾山高隔暮云|哀猿啼处月纷纷|何由化作辽东鹤|一夕飞来祭酒坟
青羊宫中竹暗天|白马庙畔柏如山|琴尊处处可消日|车马纷纷自欠闲
丝管纷纷鼓乱挝|两山迎接赐衣来|白云恐污山翁耳|重锁柴门不放开
幽居厌见凡花草|红紫纷纷不复栽|自𣃁苍苔换黄土|南山移得玉芝来
石涧泉声久不闻|独临长路雪纷纷|如今渐欲生黄发|愿脱头冠与白云
愁忧平日漫纷纷|浅俗何能补上闻|欲乞一舟江海去|听君功业上青云
长笑麝脐难作敌|未饶沉水独称珍|移根只好留闲处|不见纷纷药市人
刀镊王生勇黜妻|痛怜白发有亲慈|纷纷世上私妻子|闻有斯人死愧之
门掩青峰野水间|绿萝花暝鸟飞还|纷纷车马红尘里|何似仙家半日闲
江湖秋夜月纷纷|溪水吹风作簟纹|渔父疑如傲世者|孤舟吹笛入青云
儒衣僧履道家巾|三教无依是此人|馀子纷纷立门户|长空不倩扫埃尘
与山俱生天所造|伯益前身此中老|云安热恼正纷纷|寥落寒清闭秋草
何暇从容白丈人|火边绠缶定纷纷|徙薪曲突非无策|自是当时藐不闻
流年忽忽双蓬鬓|薄宦纷纷一旅亭|惟有长官衫色在|至今犹与眼俱青
霜雪纷纷万木衰|忽从竹外见南枝|凭君莫作寻常看|金鼎调羹事可期
赤日黄埃槁欲焚|赛神迎佛正纷纷|天公老手何关汝|一雨晴无一点云
纷纷世态利为言|此道谁人识正传|为己为人宜两尽|莫教渠笑舍其田
山望鸡鸣势入云|下循仄径棘纷纷|不辞涉险观遗碣|重是欧阳太史文
风散萤光夜未分|隔窗凉雨落纷纷|秋衾不与还乡梦|征雁南来独自闻
真率由来无次第|经旬逾月不为稀|蓝舆但恨无人举|坐想纷纷醉落晖
铁崖先生天下奇|雄文险句斗蛟螭|侏儒纷纷饱欲死|草玄亭上鬓如丝
万堞嵯峨照水明|纷纷鸾鹤下瑶京|狂来欲趁罡风起|十二楼台望五城
冠盖纷纷不我谋|掩关聊与古人游|会须匹马淮西去|云𪩘风溪遂所求
金题玉躞灿星光|御札纷纷杂紫黄|宣索女官三十六|就中谁是校书郎
一帘明月白纷纷|宝鸭香消欲断魂|侍女错传心上事|错将花柳怨黄昏
连理枝头花正开|妒花风雨苦相催|愿教青帝长为主|莫遣纷纷落翠苔
向来江上手纷纷|三日成功事出群|已传童子骑青竹|总拟桥东待使君
秦山秋色陇山云|为客那堪复送君|八月胡天寒气早|数声羌笛雪纷纷
世事纷纷无已日|人生鼎鼎欲何如|不嫌官冷时相过|幸有明窗满架书
梦里乾坤何处静|纷纷局面还谁胜|东园曙色天欲明|翩翩蝴蝶穿花径
依依漠漠复纷纷|触处相随过晓昏|知是妄缘除不尽|更教风月助吟魂
事理纷纷未易穷|其间脉络要通融|能于博处知其约|渐次收功一贯中
暮林鸣噪各纷纷|绝顶高歌和白云|祇恐数声漏崖谷|又随飞雪下方闻
陌头一树带风沙|零落寒香日欲斜|车马纷纷谁暇看|当年只合种山家
刺花弹箧紫檀弓|何处星丸入苑中|惊起流莺花里去|纷纷如雨落残红
一霜木叶纷纷妥|园夫献梨红颊椭|亦知胸次本清凉|且欲与君充饤坐
芙蓉秋水照双旌|冠盖纷纷出送行|见画不堪伤往事|冷风和雨过江城
组绣纷纷衒女工|诗家于此欲途穷|语君白日飞升法|正在焚香听雨中
天孙今夕渡银潢|女伴纷纷乞巧忙|乞得巧多成底事|祇堪装点嫁衣裳
白袍鹄立漫纷纷|遥听车音共候门|相见唯须饮醇酒|看山看水坐忘言
情绪纷纷诉向谁|昔时脂粉尽成悲|青灯此夕怜孤影|何事天涯不泪垂
风飘万点湿秋云|万叶凉声睡起闻|翻忆东华衣上汗|向人挥作雨纷纷
剥啄无人昼掩门|庭花春晚雪纷纷|山童不解山翁意|扫破苍苔一径云
有意纷纷挽落晖|无情衮衮傍人飞|莫教化作浮萍草|流向天涯忘却归
东陂风雨卧黄云|塍水翻沟隔垄分|舂玉取新知不晚|腰镰今日已纷纷
满目云山俱是乐|古人心与我心同|纷纷宠辱多忧患|真乐谁知在此中
轮轮囷囷一片云|非烟非雾白纷纷|山人不敢自怡悦|千里殷勤持赠君
却下斜坡并柳堤|双飞燕子正衔泥|纷纷风雨春将半|渌涨平湖桥柱低
岸木萧疏野望宽|小楼西角剩凭栏|江边一树垂垂发|留与纷纷雪里看
道士修真心地乐|域自逍遥乡寂寞|世间名利任纷纷|一弄清琴一炉药
钱清地古思刘宠|泉白堂虚忆范公|印绶纷纷会稽守|谁能无愧一贤风
落花飞絮自纷纷|岁晚相看独此君|却忆西斋明月夜|满窗清影共论文
饯郭林宗数千两|哭陈太丘三万人|河上纷纷皆折角|不知一一是黄巾
花多不见数峰青|如雪纷纷扑洞庭|一片离忧似烟雨|东风吹暗采香泾
黄叶纷纷舞劲风|反膏收液岁成功|明年满眼春容好|却在今时索寞中
谁言堤柳胜江梅|荣谢纷纷付酒杯|春去春归何足问|阳乌东出又西颓
纷纷甲第厌膏梁|却羡春畦菜甲长|尽日图中看不足|数茎犹带墨花香
秋风吹叶下纷纷|几度寻君不见君|云里愁看雁行去|天边恼杀凤笙鸣
燕雀纷纷出乱麻|汉江西畔使君家|空堂自恨无金弹|任尔啾啾到日斜
千林一夜散琼瑰|莫诮亭前春后梅|未入纷纷红紫队|不妨曾是雪中开
翠幢绛节忽纷纷|空里笙箫节奏闻|碧玉宫中花似雪|蕊珠殿下鹤如云
白驹驰隙鬓毛斑|簿领纷纷世愈难|安得一军提将印|横行西域斩楼兰
纷纷万木尽西风|独立霜林我御冬|滓畔无人谁著语|止斋但护紫泥封
雪从庾岭梅中尽|春向隋提柳上来|多少园林正萧索|纷纷争逐趁时开
雨花着地燕脂湿|风柳飘空帽絮披|粉黛纷纷半黄土|蟹螯从此不须持
为爱幽乡度远村|支颐伫立爱山矾|栗留尚惜轻求友|反舌纷纷亦巧言
纷纷剑客走淮𣸣|破虏红袍海内闻|行到巴河打叉处|居人犹识旧将军
东南郊日上团红|浩荡天区望始穷|独爱暖云如擘絮|纷纷无事映晴空
雨雪纷纷冰满潭|越台新柳已毵毵|非因杜宇天津唤|天气如何亦自南
高下钟声一听闻|林梢落月乱纷纷|忽来眼底诗无数|颇念高人与细分
纷纷寺观占溪南|不是瞿昙即老聃|何有闲人更周孔|况兼巷语斗街谈
帝京元巳足繁华|细管清弦七贵家|此日风光谁不共|纷纷皆是掖垣花
吹台南下令婆坟|忆昔从王掌秘文|今日绮罗何处是|野花啼鸟自纷纷
轻薄纷纷覆手空|两家交契百年中|要折青兰为远赠|同心更助服之衷
武燕未远嗟谁识|赵董纷纷枉得名|已矣孙陈旧人物|至今但数汉公卿
鹿走中原海起尘|独从草昧识真人|纷纷都是人间死|母死高名万古新
丹阳吏卒纷纷过|遥接观风使者回|平挽一舟兼百力|唱呼声合响如雷
谁使寒鸦意绪娇|云情山晚动情憀|乱和残照纷纷舞|应索阳乌次第饶
晋朝朝士安知礼|尽出纷纷篡贼馀|漫使当时辟世士|放言高论祖浮虚
九陌纷纷翳吾目|是间冰熨一尘无|十日五日一水石|造次著诗那得摹
风光满路旗幡出|林下高人待使君|笑藉紫兰相向醉|野花千树落纷纷
纷纷幺凤向瑶华|收尽香烟不似花|绿萼一株餐不尽|衔将数片过东家
龙跃云从岭外村|江头白日雨翻盆|纷纷世事如棋局|西望长安欲断魂
纷纷狼籍下天风|万里寒光镜色空|莫学袁安但高卧|也须斗酒醉新丰
只讶平原驿使稀|不嗔彭泽寄来迟|劝君莫以无肠故|忍见纷纷躁扰时
旧学相期祗自云|一言群议正纷纷|白头看尽浮云过|明道先生果是君
车马纷纷送入朝|北岩灯火夜无聊|中年到处难为别|也似初程宿灞桥
岁莫栖迟老树村|纷纷急雪洒黄昏|乘舟谁效山阴客|不是晴天不过门
老来情绪似秋烟|水畔林间不计年|世事纷纷何可较|城西寺里学参禅
桑阴浓处已深春|小市喧呼迥不闻|谁与山头共游戏|静看禽鸟斗纷纷
三百年来此两翁|诗人情性道人风|醉中还似毗耶老|花雨纷纷一笑中
决遣惭非朱子元|纷纷讼牒拥輶轩|自嗟虚忝皇华使|材拙将何广上恩
人世哓哓已不根|更堪顽石亦纷纷|何如缄口藏长舌|道路如今已厌闻
摆乱风烟不可禁|纷纷红紫自成林|一登姑射逢仙质|描尽人间浓艳心
黄叶纷纷江水流|人间何处不悲秋|江边野老无名姓|笑向沧江任白头
石台突兀镇荒云|废寺凄凉石有文|鲁国遗风无彷佛|矢鱼以后几纷纷
纷纷饯别醉深杯|忘却离愁笑口开|夜半睡魂和酒醒|一时依旧上心来
纷纷门外走红尘|底是人间快活人|未判两仪先太极|直须端的自家身
园桃巷柳色纷纷|素口蛮腰并出群|不信寒酸饶下驷|西京谁并卓文君
二月携家又入山|纷纷争战往来间|草堂落尽梨花雪|过却清明未拟还
松枯石老水萦回|个里难教俗客来|抬眼试看山外景|纷纷风急障黄埃
唐家不靖自牛李|党籍何劳口舌争|莫说纷纷倒元祐|古来平国用阿衡
纷纷世代我何知|春韭秋菘味可奇|何事轻招猿鹤怨|至今人讶北山移
兰亭步口水如天|茶市纷纷趁雨前|乌笠游僧云际去|白衣醉叟道傍眠
周业凌迟伯失宗|纷纷功利起衡从|时君不识真王佐|卿禄宁辞十万钟
少年身寄市朝中|俗论纷纷聒耳聋|清绝宁知有今日|高眠终夜听松风
纷纷墓土黄金屑|片片花飞白玉芝|君主一斤臣四两|调和服下即平夷
纷纷飞雪堕青天|穷彻随凫信有源|想得王乔之帝所|每来岩下涤潺湲
雄蜂雌蝶两纷纷|梅子花香着莫人|风急落芙无藉在|已应先减几多春
纷纷儿辈自名家|妙道从来岂有他|时以丹青写佛事|不妨柱史入流沙
新麦纷纷落硙时|旋看片片作银丝|先生自足醍醐味|恻隐犹怜稚子饥
荣悴元知岂有常|纷纷草木占年光|霜风一扫知何在|楚客从来枉断肠
纷纷车马向城间|尽入朱园看牡丹|独有东家林下竹|更无人去扣门看
冬月珍珠蚝更多|渔姑争唱打蚝歌|纷纷龙穴洲边去|半湿云鬟在白波
纷纷青子落红盐|正味森森苦且严|待得微甘回齿颊|已输崖蜜十分甜
纷纷扰扰十年间|世事何尝不强颜|亦欲心如秋水静|应须身似岭云闲
数间破屋洛城中|却有高名振古风|寄语纷纷美宅者|安居宁不愧卢仝
木落草摇洲渚昏|泊船深闭雨中门|回灯只欲寻归梦|儿女纷纷强笑言
檐花映日午风薰|时有黄鹂隔竹闻|香灺一炉春睡足|上方车马正纷纷
贤愚狂圣等为人|要是天君自策勋|举世纷纷谁得妙|韩公惟许孟轲醇
纷纷红叶落深宫|敢恨恩无日再中|自是君王稀校猎|非缘贱妾怯当熊
数月书斋懒出门|眼看世事但纷纷|长安岂是无相识|除却西湖但忆君
谈玄要似蜜中边|末学纷纷纸上传|击竹捲帘如未会|要无疑去待驴年
刺字几漫冠欲尘|向来浮薄自纷纷|尔曹胸次多周孔|忍作铜山破贼文
仙人约我峰头去|欲去峰头看白云|一夜白云峰下宿|晓来散作雨纷纷
天下纷纷经几秦|六朝风物问无因|旧时王谢堂前燕|飞入宫墙不见人
琮琤林涧只听闻|想见萦崖络石纹|忽作惊湍溅飞雹|半随花雨落纷纷
纷纷药裹了新正|北望兰溪不数程|且喜诸生会勤苦|夜窗如子读书声
翠霭纷纷蔽一岩|何年人种万株杉|天翁已许虬龙卧|匠石不劳斤斧劖
纪录纷纷已失真|语言轻重在词臣|若将字字论心术|恐有无边受屈人
目前来往竞纷纷|那个师僧有脑门|坐热铁床吞热铁|石头南岳下儿孙
东君私许冠群芳|万斛明珠夜有光|朔雪纷纷莫相妒|六花争似五花香
门掩青山尽日闲|纷纷朝市懒相干|交游满眼知音少|笑拂瑶琴独自弹
我爱商山茹紫芝|逍遥胜似橘中时|纷纷玄白方龙战|世事从他一局棋
堤边烟树晓阴浓|一片青苔委落红|粉蝶不嫌春寂寞|纷纷飞过小亭东
纷纷蜂蝶莫教知|竹外疏花一两枝|待得枝头春烂熳|便如诗到晚唐时
纷纷花雨暗江头|隔岸烟村唤莫愁|艇子只今谁是主|方知身世是虚舟
一别长杨脱锦绦|秋风闲立气偏豪|纷纷野雀休惊啅|自向山林惜羽毛
纷纷又过一年春|牢落情怀酒漫醇|满眼暄妍都去尽|樽前唯忆旧交亲
世上贪名不敢亲|贪泉一味百年新|纷纷世道夷齐者|尽向贪泉欲歃人
一片两片雪纷纷|三杯五杯酒醺醺|此时情状不可论|直疑天地才絪纭
纷纷举手争毫末|砥柱当河独不流|一夕便随波浪没|天涯黄叶更悲秋
经雨高林月出云|一天凉净白纷纷|道人打叠身心处|泥饮行吟不乱群
隐不违亲与俗通|危言核论绝胸中|纷纷禁锢知名者|何事全无有道风
纷纷述作史才雄|听似秋来百草虫|不是春雷轰蛰窟|蚓蛇会得化成龙
纷纷竞巧斗妍馀|谁复留情向此书|莫道陈言没巴鼻|晦翁元是宋名儒
吏皆愁死自焚诏|农正勤耕身挽船|墨绶纷纷满天下|不知谁拍此渠肩
心闲无绪息纷纷|看尽山头护雪云|何事被他风月恼|诗坛随分较功勋
纷纷万事醉中轻|金石论交仗曲生|鼓吹纵无蛙两部|欢呼时和隔墙声
社前社后雨纷纷|山北山南处处闻|田父不知墙壁字|此声便是劝农文
张硕风流隐钓缗|渔郎回首漫纷纷|杜兰香去知何在|惆怅西江一浦云
兽炭金炉似火城|纷纷瑞雪洒云屏|如今不是陈时世|玉树惊看照后庭
糁地纷纷著树稀|岁华摇落惨将归|世间尤物难调护|寒怕开迟暖怕飞
絮雪纷纷不自持|乱愁萦困满春晖|有时穿入花枝过|无限蜂儿作队飞
纷纷蜂采百花归|蜜在枝头竟不知|造物要令甜在后|时人莫讶熟何迟
操舟下网水波深|几簇渔家柳树阴|举目纷纷争为利|不知谁有子陵心
惆怅孙阳世久无|纷纷驽骥逐齐驱|不教神物俱湮灭|犹幸深山天马图
天上祥云傍日飞|纷纷五色似斑衣|老莱无处为儿戏|陟岵哀吟泪独挥
丁蔡纷纷竞宠加|底如好事玉溪家|至今有子能传业|不待茶精句亦佳
天意曾回一日风|肯令三白笑田公|纷纷占繇知何准|南北阴阳讶许同
长亭黄叶正纷纷|一曲骊歌酒十分|须信滁阳人有意|满城来送散参军
红旗白羽尚纷纷|渭北洮河十万军|历览山川穷胜负|朝廷肯弃奉春君
梁园高宴日纷纷|帝子风流雅好文|若使平台宾客在|已知词赋不如君
纷纷盗窃尔何知|岸上斫人水上嬉|自咤一身都是胆|欲将巨海作潢池
最喜一庭开九里|可怜天棘蔓青丝|闲英细撷浑无数|开合纷纷祇自宜
剑戟纷纷扶主日|山林寂寞闭门时|水声禽语皆时事|莫道山翁总不知
官塘来往纤纷纷|月入疏篷漏碎纹|数尽寒更天未晓|两三声雁枕边闻
落花飞絮正纷纷|半入江风半入云|最是一年春好处|碧山如画又逢君
六籍纷纷尽可奴|翻腾字说乃菑畬|可知山半青灯夜|只读商君一卷书
河滨古驿辟重门|雉兔纷纷黍酒浑|吾辈岂应徒醉饱|会倾东海洗中原
满目云烟万叠山|梵宫深锁翠微间|市朝多少纷纷客|输却僧家一味闲
黄山楼上望黄山|水石云霞未得攀|三十六峰应笑我|纷纷尘事几时闲
纷纷从此见花残|已觉长绳系日难|楼上有愁春不浅|小桃风雨凭阑干
岩头漠漠卫卿云|谷口纷纷张楷雾|安得钩梯上石龟|欲看明星洗头处
门掩青山白昼闲|野云时逐鹤飞还|幽人话到忘机处|尘事纷纷总不关
长啸声闻塞两间|纷纷万有到来闲|淹留廿载成何事|空载大江明月还
然灯数百照青樽|香穗萦回酒半醺|却怪预为元夕态|撩人乡思乱纷纷
春赛人多向岳宫|纷纷鸡鞠是秦风|楼中白帝筝琶绕|妓女边妆队队同
植物纷纷著两间|云根新长碧琅玕|圣恩发育同天地|愿秉坚刚独耐寒
蜀中盐井知多少|功利端能与海分|尚使此山真可煮|商功计利更纷纷
银蟾万里转长空|玉宇琼楼入望中|夜静天香飞满院|纷纷桂子坠西风
纷纷朝市竞秋毫|江上霜风正怒号|不问扬澜与彭浪|翩然东下日千艘
七国纷纷睨上都|将军东下夜平吴|可怜赐食堪惆怅|争似吾皇礼硕儒
粉翼纷纷簇几丛|摇风欲趁卖花翁|诗眸览倦方攲枕|栩栩犹疑在梦中
希夷漫让麻衣术|禦寇元藏杜德机|燕颔纷纷食肉相|龙门寂寂钓鱼矶
种得离离职尔劬|朝塍暮陇只生刍|丝毫无补家先实|愧杀纷纷小丈夫
松风洗烟无不尔|藓花纷纷委云紫|欲呼石上古先生|为问何年冷香此
帝城高堞建朱旗|号召征人厚古陴|祇是北风关隘重|纷纷策士说匡时
一年春事到荼蘼|香雪纷纷又扑衣|尽把檀心好看取|与留春住莫教归
主人细意惜芳春|宝帐笼阶护紫云|风日等闲犹不到|外边蜂蝶莫纷纷
纷纷牧马问平原|望见炊烟尚有村|白骨未埋青草遍|不知何处哭王孙
不嫌羸病守绳床|世念纷纷久已降|一夜月明如白日|骤闻急雨打天窗
观象悬知岁有成|通宵格泽照天明|馀生饭饱无它事|坐看纷纷万物情
白月纷纷照屋梁|羁怀无寐对清光|浮云不掩团团影|只与离人照夜长
菱盘不复藏秋水|蒲剑犹能战晚风|共陟孤高更忘适|纷纷霜叶下晴空
京陌音尘故国情|心旌长触梦魂醒|杏花杨柳纷纷雨|惆怅清明在泗亭
茅斋遥夜养心君|静处工夫自策勋|正喜残香伴幽独|鸦鸣窗白又纷纷
何处张弧鬼一车|中山曾见夜搜图|纷纷眼底朱成碧|后乘钟家有此姝
扰扰纷纷满眼尘|可怜光景逐时新|数声啼鸟乱云暮|竹外一枝梅小春
锦浦归舟巫峡云|绿波迢递雨纷纷|山阴妙术人传久|也说将鹅与右军
一身能擘两雕弧|虏骑千重只似无|偏坐金鞍调白羽|纷纷射杀五单于
忧愁卒卒人无乐|花草纷纷物又春|安得无忧与无虑|对花还作笑歌人
客路游尘怕上衣|纷纷黄白眼都迷|归来篱落黄昏后|月露秋香暗绕蹊
一叶梧桐一片云|秋风江上日纷纷|鸦来鸦去吾何预|不向声尘著意闻
五年重见各苍颜|往事纷纷醉梦间|不为投闲多暇日|岂能千里谒龟山
白泽形容玉兔毛|纷纷鼠辈命难逃|后村诗与涪翁咏|未及崔公一议高
梦绕孤山欲断魂|竹篱茅舍雨纷纷|何心更作巡檐事|明月枝头照泪痕
檐声不断元非雨|山色才开岂是云|万象终然仍旧贯|讵须装点巧纷纷
尘世纷纷总是空|花开花落几时穷|有人若问烟霞事|我是逍遥无累翁
惊沙槭槭亦纷纷|不觉清霜满鬓根|寒雁似啼还似说|试临穷发望乌孙
卉木争供众妙薰|春工试手为裁成|纷纷落蕊莺边雨|寂寂游丝燕外晴
君王祖述竹林风|竹叶纷纷插满宫|祸乱古今惟晋酷|是非忧乐一山公
岂谓中途失少君|断琴残瑟乱纷纷|梨花寒食夫君梦|知逐秦台几处云
纷纷百虑自心生|方寸清来百虑平|未了此心私自笑|更忧时世欲澄清
老僧支竹面如灰|门闭寒云冷不开|车马纷纷多少客|端知不是爱山来
纷纷红紫已成尘|布谷声中夏令新|夹路桑麻行不尽|始知身是太平人
从来生灭本因心|旁出纷纷没处寻|无性无心方是道|执空谁可脱浮沉
庆云五色照清溪|郁郁纷纷望远迷|第一禅关从此入|西头即是古招提
石屋老人画竹石|后之学者森如织|河源一分百派殊|天下纷纷竟谁识
未过溪桥笑语闻|纷纷惊起暮鸦群|双眉已挂家山雪|犹带巫闾几片云
山女春晴采笋多|林中双踏落花过|千岩草长无樵径|猿鸟纷纷下薜萝
花柳萧条行已老|圣贤希阔未尝中|眼看芍药纷纷尽|赖有樱桃颗颗同
茂松修竹翠纷纷|正得山阿与水𣸣|笑傲一生虽自乐|有司还欲选方闻
叠金缀粟映明霞|移下蟾宫一树花|最好色香俱洗净|纷纷桂子落袈裟
纷纷羌妇上坟来|人哭声连鬼哭哀|木叶山中魂望久|青燐肯向四楼回
天山雪子落纷纷|醉拥貂裘坐夜分|明日马头南地去|琴边应是有文君
世间丹粉竞纷纷|若个能知伪里真|但使初心随眼转|不妨延寿写昭君
淮南寒食更风流|丝管纷纷逐胜游|春色眼前无限好|思亲怀土自多愁
战国纷纷似乱麻|钓丝谁记旧秾华|召南礼乐栖何许|故莒城中太史家
浊世纷纷肯下临|梦寻飞步五云深|无因上到通明殿|只许微闻玉佩音
冷蕊谁回笔底春|不教花落更纷纷|自从揭在吟窗里|常带催诗一片云
十里松楸路不分|满天阴雨正纷纷|东风吹尽伤心泪|回首终南隔暮云
芦苇萧疏倚断垣|贾家犹有两三村|锄犁蓑笠纷纷去|知是先生几代孙
宦途日日与心违|人事纷纷任是非|却为游山置行李|渔家船舫道家衣
石友今年断不来|纷纷没马但黄埃|自怜老臂今三折|安得愁肠不九回
石磴萝梯隐翠微|坐间时有紫云飞|纷纷郁郁来还去|难问瞿仙几日归
一丈深溪一丈鱼|不论高价只愁无|携来缕作霜盘鲙|美玉纷纷得所沽
奸罔纷纷不为明|有心天下共无成|空令执笔螭头者|日记君臣口舌争
纷纷红紫战春场|叵奈东风掠阵狂|谁道青皇不解事|故将后劲属花王
凤凰不一到尼山|独为宣皇不少悭|图画纷纷上麟阁|五年宰相独何颜
纷纷人面各媸妍|笔势传来画宛然|土木形骸常自笑|因君描得也堪怜
知君习静闭玄关|两目应无五色干|好是懒为青白样|纷纷浊世不须看
衣冠肉食谩纷纷|谁解杯羹感悟君|颍谷封人虽贱士|却能纯孝至今闻
虚室寒生一片云|不知窗外白纷纷|阳春别有无弦调|只许诗人静处闻
哨马纷纷一水间|渡头分戍要防奸|可怜生计渔舟者|官给旗牌禁往还
纷纷泊泊弄晴晖|曾逐春风上绣衣|不为胡僧翻贝叶|仙家长有碧桃飞
病馀百念不关心|偶见幽芳只自惊|世故纷纷易湮没|会须借此涤尘襟
醉来无力倚雕墙|细雨纷纷湿粉香|好似马嵬兵变日|太真含泪卸红妆
风流盛集数兰亭|刻石纷纷岂有真|嗟老感时何足慕|千年谁记浴沂人
凉月纷纷弄彩衣|桑弧蓬矢拂庭闱|不因妙语从君得|何事茅檐星斗稀
老去逾怜学圣难|日新程课敢容悭|细思夙昔无眠处|凉月纷纷五夜阑
浮花浪蕊自纷纷|点缀梅苔作绣茵|独有猗兰香不歇|可纫幽佩系馀春
门巷萧然午睡馀|纷纷鸟雀噪阶除|明窗净几无闲事|自录农桑务本书
露坐仙人餐沆瀣|水行渔父烛须眉|民间阖户纷纷是|如此清凉睡不知
尘垢纷纷漫扫除|可怜乾死蠹书鱼|何须更待青藜照|只合斋心读误书
纷纷俗子俗到骨|对面有山那得看|不料楚髯能辨此|夜深月冷石阑干
满林淇玉翠纷纷|白日苍苔夐绝尘|好近五云洲畔住|翛然闲作太平民
杨花榆荚搅晴空|上界春归下界同|蜂蝶纷纷竟何在|独留杜宇怨残红
昔年食首又成羹|鲳勒相随亦就烹|应是鲸鲵先授首|纷纷水族尽亡生
真伪纷纷甚得知|风流千古一羲之|山阴胜概今何在|却有人传定武碑
尘世谁开名利场|纷纷车马为他忙|那能拔置清凉界|借与天池洗热肠
城郭纷纷老倦寻|幅巾来寄北山岑|长遭客子留连我|未快穿云涉水心
不识威音劫外春|错将西祖意瞒人|纷纷多是寻枝叶|谁向枯桩透法身
纷纷鸡鹜一冥鸿|全放全收旦暮同|各为稻粱飞不起|偶然相聚小池中
翠羽金钱梦已阑|空馀残蕊抱枝乾|纷纷轻薄随流水|黄与姚花一样看
纷纷轻薄欲谁从|爱子从来臭味同|千里远来应念我|速须鞭马要从容
幽斋宜清复宜温|高卧腾腾百不闻|赢得神安无梦事|从教黄叶夜纷纷
长房化去已千年|鬼魅纷纷不畏天|老鳖若来为太守|何人杀向葛陂边
山鸟纷纷不计名|晓来聒聒弄新晴|山人不识虞庭乐|疑是箫韶奏九成
寇媚潘髯大社开|纷纷诗画客争来|班如堂里多评藻|温丽人称似玉台
紫茎绿叶谩纷纷|𫛸鴂声中欲断魂|回首楚湘春水阔|不知何处望王孙
五台山下雪纷纷|谪去孤僧万里身|他日蒙恩归旧寺|休将衣钵浪传人
纷纷世上少全人|鹤睫分光照始真|李相头颅君莫笑|神仙犹现羽禽身
纷纷铚艾趣南亩|骇见持殳逐盗牛|渤海循风今罕见|嘱君牖户早绸缪
华笺好作断肠文|薤露歌残不忍闻|四尺孤坟何处是|落花飞絮正纷纷
纷纷尘事日婴怀|一见南山眼暂开|好是晚云收拾尽|半天苍翠望中来
积雨苍苔路不分|松花尽日落纷纷|尘埃满袖归来晚|谁与柴门扫白云
故人高卧枕严溪|香火纷纷俗不疲|倘赞提封如帝业|也分百户奉真祠
纷纷声里满埃尘|一听除书耳目新|清世未能忘薄禄|官曹犹得作闲人
春入桃村烂熳红|纷纷来觅武陵踪|武陵不在千山外|只在先生一笑中
万里长空倦羽翰|野风残雪岁将阑|纷纷燕雀高飞尽|独宿空林一夜寒
楚泽苍茫带夕晖|暂投簪佩上苔矶|孤云不解离情苦|犹自纷纷上客衣
鸟啼花笑煖纷纷|路入青云白石门|君到前头好看好|老僧或恐是茆君
正月晴和风气新|纷纷已有醉游人|帝城花笑长斋客|三十年来负早春
秣陵变定真堪幸|世事纷纷未解忧|暂得忘忧惟一醉|劝君六六且添筹
帝子吹箫不可闻|高河凉月白纷纷|灵槎天上归来晚|独倚支机看海云
不作梅花一句诗|今年参透老禅机|忽然吹堕纷纷雪|又挽寒香探落晖
昔人曾此谈空有|花雨纷纷绕座寒|堪笑空生无伎俩|不曾开口被人瞒
五柳萧萧映绿阴|先生不知何许人|古人冷淡今人笑|纷纷争媚玉楼春
庆元宰相事纷纷|说著令人暗断魂|好听当时刘弼语|分些官职乞平原
纷纷恶直喜阿谀|局束英豪气不舒|万事付渠三昧手|此生自放五车书
愁云向晓不胜繁|飞霰纷纷溅兔园|竹里数枝偏有意|欲将冷艳慰霜根
除却周人孰与归|纷纷装点入时宜|豳风七月今谁嗣|不补君王不是诗
湓江辍棹整骖騑|松路杨鞭入翟微|好是近郊人候望|纷纷羽服与田衣
当年匣剑授彬时|都在将军颐指麾|谁者纷纷容易取|高皇约束变更为
经营世业纡长算|进止王门肃令仪|机巧纷纷都看破|了知诚确是根基
锢党纷纷果是非|当时高士见精微|可怜窦武陈蕃辈|欲与天争汉鼎归
纷纷红紫落莓苔|带月和烟特地开|疑是玉妃新浴出|翠云梯上舞风台
芳原何处驻游轮|到处寻诗景物新|斜日画桥春正暖|纷纷夹蝶趁游人
称吴称魏已纷纷|渭水西边独汉臣|平日将军不三顾|寻常田里带经人
既已离家与世违|纷纷人事不须知|百年十二时光景|作佛工夫只怕迟
今日冠春春十分|画图深处著侬身|纷纷扑面狂蜂蝶|错认闲人作主人
纷纷宠辱不劳惊|凛凛孤高未易名|闻有百钱供菜把|下帘从此谢君平
天路纷纷绕玉珂|多情犹自入烟萝|看花得意男儿事|自古男儿事更多
结实重番小更繁|中原无地可移根|自从鼎鼐调和去|姜桂纷纷不共论
谏鼓招言事蔑闻|昧时自鬻更纷纷|胸中著许堤防策|不救危身肯济君
山北山南细路分|松花含雨落纷纷|道人汲井归茅舍|一带青烟染白云
百尺高楼倚暮云|西风落叶正纷纷|情怀对此偏萧索|无那悲秋又忆君
天下纷纷未一家|贩缯屠狗尚雄夸|东陵岂是无能者|独傍青门手种瓜
孤帆落照在矶头|风引歌声唤客留|正欲低徊寻往事|纷纷木叶下江流
人间争以智相高|底事纷纷祗自劳|顿觉朱愚真有味|莫将佳处语儿曹
苦节寒心独异常|尽枯终欲护幽香|纷纷花蕊那知此|已落犹夸半面妆
去年五月乱纷纷|恶少横行动作群|赖得黄堂贤太守|隐然威望压江氛
金天庙下西京道|巫女纷纷走似烟|手把纸钱迎过客|遣求恩福到神前
郁林姻戚得逢君|积岁乡心此夕勤|泪饮离杯藏烛跋|茑萝萦月白纷纷
泺水桥边柳作花|纷纷晴雪扑行车|花前不醉君家酒|暮雨孤村何处赊
古碑真赝递相承|俗刻纷纷满笥縢|最是可怜越山石|不应只吊剡溪藤
襄汉方屯十万兵|习池日往不曾醒|纷纷误晋皆渠辈|何独王家一宁馨
江城果市日纷纷|去逐蒲觞伴使君|林下相逢休问价|赤珠原不羡玄𫄸
垂杨无态不堪夸|犹有馀情解作花|三月纷纷飞似雪|白门啼杀叛儿鸦
安肆真同鸩毒科|君言虽苦未伤和|解嘲却是生回互|政恐纷纷事转多
南阳旧是帝王家|西入长安望已赊|春风乍到龙飞殿|羽扇纷纷引翠华
玉皇案吏去纷纷|舟到三山有几人|西掖文章推独步|早归丹陛演经纶
凄风白露堕清秋|月上江湖开客愁|世事纷纷欲如发|醉醒任意判悠悠
种花不必寻绝品|开落纷纷总向人|可怪陶门浑种柳|吾堂兼有武陵春
二郎山下雪纷纷|旋卓穹庐学塞人|化尽素衣冬末老|石烟多似洛阳尘
莲的纷纷玉手来|欲攀莲叶卷狂杯|冰浆未见菱腰折|珠实何时芡觜开
剪水纷纷扑面来|须臾洒满旧琼台|今年不用笺丹极|闻说金穰百室开
退直归来日半曛|豪端风雨正纷纷|不须更觅惊人句|恼乱青山与白云
字体纷纷变若云|后人惟睹永和文|昭陵一刻谁能学|尽道吴兴似右军
纷纷铁马小回旋|幻出曹公大战年|若使英雄知□事|不教儿女戏灯前
城中车马自纷纷|树长阶前翠拂云|手注阴符销白日|太平闲却旧将军
声名自昔拘如锁|富贵由来薄似云|今日冥鸿到天外|世间矰缴漫纷纷
纷纷名利逐波移|半为登临一强时|认得小金真色相|绿阴亭下卧云师
罗浮山下隔烟开|香雪纷纷入梦来|谁谓缟衣今寂寞|花光笔里唤春回
潇潇清思浩无涯|红蓼滩头屋数家|小艇寻秋缘苇去|纷纷雪絮讶杨花
能说齐论与鲁论|世儒希合便纷纷|何曾后学皆传信|祇有奸名万古闻
渊明五柳非无宅|子美西枝自有村|堪笑长安近时客|纷纷骑马傍谁门
湘浦骚人咏啜漓|黄州饮湿又增奇|纷纷坐客评清浊|我已昏然睡不知
阴风一夜搅春冥|风定纷纷雪片零|想见玉清真境上|白虚光里诵黄庭
新贵纷纷竞著鞭|明公于此独恬然|未曾批敕中书考|先判天官二十年
开落纷纷不自知|春秋莫较后先期|清霜满地凋零急|正是黄花得意时
纷纷车马未言还|我独支离便得闲|尚有同门二三子|肯同今夜宿钟山
维舟柳港爱山边|笑语纷纷就醉眠|昨日荼蘼黄一架|送君心到野塘天
漠漠纷纷不奈何|狂风急雨两相和|晚来怅望君知否|枝上稀疏地上多
先生检点已多年|不待焚香始告虔|却笑纷纷欺暗室|犹将底事赖苍天
松菊相亲莫厌频|纷纷人世只红尘|自怜寡与真堪笑|赖有清风是故人
纷纷红绿委黄尘|入眼琅玕秀逼人|劲操不随霜雪改|行台长占四时春
酒盏酌来须满满|花枝看即落纷纷|莫言三十是年少|百岁三分已一分
人生祇要常无事|忿欲纷纷喜见侵|赠子秘传安乐法|秋毫莫遣动吾心
百花宿雾暖犹含|蜂蝶纷纷晓已酣|欲写春山入眉黛|近来云气蔽终南
峰峰横作锦屏长|瀑水纷纷断石梁|烟雨峡门开复阖|绝愁无路入英阳
民事纷纷日未休|东南输运似江流|定陈天下艰难计|早为南方借箸筹
乌云屯了白云屯|云敛棱层四面分|平实崄巇都坐断|且无花雨落纷纷
波涛漠漠雨纷纷|夜泊江南烟水村|慨念平生都不寝|可怜心事向谁论
事理纷纷千万亿|岂容执一以为中|圣贤心术无偏倚|只在能权识变通
七雄虎斗着难下|三季蚖蟠石不磨|蛮触纷纷无了日|青秧白水弄镰柯
忙中掠眼雪枝斜|落片纷纷点玉沙|虚过一冬妨底事|不曾款曲是梅花
石笋中空多白云|乳花飘处叶纷纷|芙蓉一一成员屋|七朵青苍天外分
落叶纷纷捲地来|手持六角障黄埃|何人真解知秋意|与上凌虚百尺台
蒙君号令明如日|兵罕相违便斫头|孺子纷纷无足数|滥叨功赏取封侯
西风花看状元红|芳气纷纷正恼公|莫向人间夸折桂|当年也到广寒宫
西园风物冠东州|飞盖纷纷烂熳游|惟有红莲幕中客|倚栏才得片时留
黄生从我久劳勤|况是平生志不群|忽忆慈亲乞归省|楚云湘水思纷纷
蓬莱一岛海浮来|上有离支下有梅|五色仙禽餐不尽|纷纷衔过越王台
抵虚投隙废精神|世态纷纷日更新|得丧是非浑一梦|不知误却几多人
云作帘龙山作台|园亭花卉四时开|不知蛱蝶纷纷过|惟爱群鸥日日来
井花新插白芙蕖|坐看纷纷脱雪肤|自拾落英浮水面|玉舟撩乱满江湖
两公墨妙贵莫比|一门祖孙世济美|纷纷恶札请托猥|覆瓿无踪祇愧死
野草侵阶水绕门|西风飒飒雨纷纷|小轩坐对炉薰冷|却忆溪南一片云
富贵功名茧一盆|缲车头绪正纷纷|肯寻冷淡做生活|定是著书扬子云
娇花媚草谩纷纷|直节清风见此君|我忆词林余太史|题诗聊复继停云
性善之言一动心|至诚恻怛出天真|纷纷狗彘乾坤里|独有居庐啜粥人
纷纷宾客趋骠骑|何事任安太朴疏|却笑君非王太傅|不容朝士不回车
投灯飞烛未为愚|接迹纷纷是可诛|缘木得鱼还有样|便教焚却孔明庐
荣悴纷纷醉梦中|转头何事不成空|全家采药鹿门去|我忆襄阳庞德公
长枝短枝不著地|千花万花都是春|纷纷世上桃与李|何尔妖媚欺时人
稔见银河派里人|眼高馀子似纷纷|君今绰有前风烈|愿振家声稔旧闻
纷纷世俗爱言好|好命如今见者稀|言好暂欢终受訾|晓窗不是欠圆机
绝品轻红扫地无|纷纷万木以龙呼|实如益智本非药|味比荔支真是奴
青烟漠漠雨纷纷|水殿西廊北苑门|已著单衣犹禁火|海棠花下怯黄昏
使民澒澒哭韩杨|郡国纷纷上凤凰|太子好儒几坐废|王阳何用苦谈王
中原秦鹿待新羁|力战纷纷此一时|有道吊民天即助|不知何用牧羊儿
卧草埋云不记秋|忽然成佛坐岩幽|纷纷香火来求福|不悟前时是石头
人事纷纷积有年|何烦颦蹙向花前|万般计较头须白|饶了胸中不坦然
烟断伽蓝欲报昏|竹梢风雨乱纷纷|悬知借枕山腰舍|魂梦已随超化云
世上纷纷驽与骀|分明此种是龙媒|雪毛尚带胭脂湿|想是扶桑作浴回
山茶花白野棠红|谇语纷纷雀闹丛|眼暗耳聋墙角睡|真成老退一田翁
绿萝潭岛碧纷纷|门掩青山独卧云|残月空江清梦远|令人长忆沈休文
春暖春寒二月天|祝融祠畔冶游偏|木棉花老频飘絮|如雪纷纷坠锦鞯
邻家争插红紫归|诗人独行嗅芳草|丛边幽蠹更不凡|蝴蝶纷纷逐花老
蓟门霜叶正纷纷|不见燕台只见云|君去试看台下草|何人更忆乐将军
东吴诗客竞纷纷|沈老诗才自不群|圣主当天现鸣凤|朝阳光彩烂成文
纷纷花片逐风飞|绿幄藏春自一奇|不入时人红紫眼|却须我辈与题诗
梅根衰草日纷纷|何处江东旧隐君|惟有水滨残烧里|数椽竹屋一溪云
书卷纷纷杂药囊|拥衾时炷海南香|衰迟自笑壮心在|喜听北风吹雪床
新莽纷纷未有涯|桐江山水颇为嘉|无心偶向一丝上|钓得清风满汉家
十里黄云白日曛|北风吹雁雪纷纷|莫愁前路无知己|天下谁人不识君
晓日苍凉宿雾东|蓬莱金碧起浮空|沧溟万里排天去|人物纷纷海市中
梅花乱落雪纷纷|两袖东风酒半醺|春月满堂歌舞散|高情浑欲梦梨云
北来游骑日纷纷|断岸长堤是阵云|万落千村藉不得|城池留著护官军
纷纷红紫厌相看|老境才将蔗倒餐|不向四堤皆种菊|风霜谁与共高寒
花残如霰落纷纷|紫陌空遗翠幰尘|𫛴䳏枉缘催节物|年华不信有伤春
上海仓皇便弃军|白龙鱼服走纷纷|昆山城上争相问|举首呈身称使君
风波要自吾心定|泾渭从渠何日分|公已著身荣辱外|世间馀子自纷纷
千岩翠色晓纷纷|远树微茫路不分|应是林端飞瀑布|春风吹作满川云
天下纷纷吹战尘|我来佛陇悟修身|依然猿鹤如相识|知是山中几世人
纷纷贵贱别锱铢|义命由来共取诸|推己及人人所慕|不然何以称襟裾
纷纷兵法漫相传|鬼谷书成秪数篇|不见济民兼利物|只闻孙氏蹙庞涓
禅心久已绝贪嗔|剧饮狂歌总是真|世态纷纷翻覆手|不图复见葛天民
黄村十里接朱村|尽种梅花作果园|花发纷纷来翠羽|啾嘈日与美人言
朝踏红尘暮宿云|往来车马漫纷纷|猴溪桥下潺湲水|惟有峰头石耳闻
剪得秦川半亩云|晴窗凤羽翠纷纷|狂飙莫苦相摧折|清庙箾韶待此君
水乡长是晚天繁|青紫纷纷各羽翰|莫厌飞虫逐香腐|小儿池上把黏竿
清世高才与博闻|轩中来访日纷纷|文章谁合传千载|三秀灵芝五色云
槐壤纷纷事暂欢|枕中栩栩伴周闲|丹青欲识滕王意|须著人间比梦间
古人何计亦何思|世俗纷纷错自疑|天地百年俱梦幻|可能于尔较毫丝
南北峰青雨乍分|瀑花飘下雪纷纷|空岩夜久无群动|一点闲灯伴白云
青藤玉茗浪填词|馀子纷纷俚且卑|我爱吴侬号荀鸭|异香偷出送歌儿
老成近岁凋零尽|狐豕纷纷撼里闾|万里南归勉为善|莫教瓦砾混琼琚
紫髯才俊总超群|笔底春生五色云|千里相思共良夜|东龛岩畔月纷纷
日涉芳园忆故知|纷纷芳草乱如丝|我行永久逢君至|执手如观未见书
纷纷争赂毛延寿|今日丹青竟不传|万事无过真实处|后人赢得写婵娟
权门车马日纷纷|寂寞多应笑子云|玄白定知非世尚|解嘲那复彊云云
先觉天民何处归|纷纷谏柳尚多违|知公论政论人外|别有忘言杜德机
禅心喧挠被诗魔|月冷风清奈尔何|一夜欲降降不得|纷纷徒属更来多
悄悄登山临水兴|纷纷泛菊佩萸人|不须吹落簪花帽|但愿常存漉酒巾
簿书投老岂身谋|朱墨纷纷晚即休|平世功名归稷禹|一瓢吾欲慕巢由
云台高议正纷纷|谁定当时荡寇勋|日暮灞陵原上猎|李将军是故将军
恻隐殊无一念仁|谁能推食食王孙|纷纷天下奇男子|不及淮阴一妇人
雷已先声雷隐隐|雨宜洒道即纷纷|为言风伯不须怒|天下苍生正望云
何处飞来野鹤群|踏翻松顶翠纷纷|清阴不动凉如水|自扫绿苔眠白云
袅袅溪边杨柳丝|纷纷墙外小桃枝|流莺恰似无机械|春满人间亦未知
红尘道上日纷纷|欲效微劳答圣君|寄语乡山须待我|宦情原薄似秋云
蜂蝶纷纷过短墙|千枝万蕊占年芳|仙花自与凡花别|流出武陵春水香
龙门关外龙门卫|元是纷纷狡兔场|今日草枯胡马瘦|将军稳卧绿沈鎗
今年腊前不见雪|开岁两度白纷纷|平明推户看庭树|一色梨花都是云
肥瘠何须问越秦|纷纷北富与南贫|空花过眼无能识|输与严滩把钓人
喟然尼父欲无言|坚白纷纷尚未阑|但得此身还造物|不须一字落人间
溪上寒云落日虚|青山绕屋树扶疏|抱琴高士纷纷出|从此林泉少隐居
子知天分不人尤|岂若纷纷式屡骄|旧见已知霜叶脱|新知才似谷牙焦
天香国色为谁栽|蜂蝶纷纷逐影来|惟有多情红袖在|玉壶相向独徘徊
霏霏飒飒又纷纷|致使平原草色新|一夜好花都结子|乾坤大地没埃尘
老知世事谩纷纷|纸帐蒲团自策勋|一夜北风吹裂屋|石楼无耳不曾闻
荔支名字太纷纷|所见多应不逮闻|别有深红霸群品|郡人呼作大将军
车马纷纷满四邻|中丞不厌草堂贫|自从一为苍生起|高卧如君更几人
石像玲珑仰面看|纷纷踏碎碧香龛|摩来摩去浑无动|毕竟卢生睡得酣
世事纷纷勿重陈|柴门高掩百年身|满头白发不须薙|相识如今复几人
一树秾华半夜风|平明枝上十分空|黄蜂紫蝶纷纷去|留得苍苔藉碎红
休话纷纷故恼渠|似持钟鼓乐爰居|西来未欲深藏迹|人境聊须暂结庐
今代识真人已少|纷纷鱼目乱骊珠|兄持万古连城璧|只可深藏莫似渠
雨过窗明夏簟虚|纷纷鸟雀静庭除|维摩丈室无人问|一枕薰风听粥鱼
黄金地上有名花|开向千秋富贵家|不比寿安红与紫|纷纷只解竞春华
云叶纷纷雨脚匀|乱花柔草长精神|雷车却碾前山过|不洒原头陌上尘
堂上弦歌寂不闻|游丝落叶正纷纷|无由来倚长松树|闲看青天起白云
黄云白日暗寒原|鸿雁无声度塞垣|自古客行愁道远|纷纷薄木锁侯门
末学纷纷自有师|能言兼爱我独疑|定知已驾云梯后|却悔初心泣染丝
霜叶纷纷醉不知|名花全未觉开迟|眼中何物丹青手|解出秋江一段奇
天公要与物为春|人事纷纷蔼若云|锦绣山川谁管领|祇应鱼鸟得平分
发毛似霜纷纷白|心地如砂炯炯丹|细数诸公谁称此|陶窗居士最宜餐
人世纷纷经几春|阿房犹有未亡身|当时若识君王面|已作骊山一劫尘
日月推迁事转新|百年同尽草栖尘|纷纷遮莫相欺得|一首闲诗且送春
抱琴徐步白云深|路入长松十里阴|屐齿莫嫌苍藓涩|纷纷城市少知音
花满东篱月满楼|一尊清兴滥风流|归来不及陶元亮|俗事纷纷欲破头
黄蜀葵开收宿雨|紫桑椹熟啭新禽|看花弄水非无事|犹胜纷纷别用心
方诸台耸日边云|望拜青童上相君|侍女百千皆绛服|恰如檐外树纷纷
所至纷纷簿领堆|也须风月洗尘埃|明朝相与寻师去|况是同行掉臂来
朵大堪持作酒杯|纷纷小凤药中胎|猩红染尽春毛羽|又向山丹树里来
几年欲接上人风|忧世襟怀与我同|看到乾坤终始处|纷纷眼底总成空
纷纷红紫泄天机|已是山城春半时|顾我逢花须泥饮|高情难许俗人知
朝散纷纷下紫微|挥鞭争道疾如飞|同来各向朱门去|祇有西山伴我归
赣客纷纷露刃过|断无徼吏敢讥诃|身今自是牢盆长|较尔能贤得几何
雪鬓苍髯识者稀|功成犹自昧先几|宁知后日纷纷处|却道刘侯计已非
读易烧香自闭门|懒于世故苦纷纷|晓来静处参生意|春到梅花有几分
一岁三春好景光|纷纷红紫竞芬芳|芙蓉亦有倾城色|不见东风却拒霜
满天鸿雁雨纷纷|浊酒黄花把向君|莫道龙山高会后|风流今少孟参军
文章自得方为贵|衣钵相传岂是真|巳觉祖师低一著|纷纷法嗣复何人
空谷秋寒同子午|白月纷纷洗清露|遥想灯花结夜愁|郁金斗帐香如雾
军书羽骑晓纷纷|兵起清河一日闻|多少衣冠尽涂地|凭高依约见妖氛
借箸上前筹敌势|中人偷记画成图|临边捷奏纷纷至|按籍真如验左符
池边衰草化秋根|萤火多于五月蚊|看久惊风忽飘散|树头金烬落纷纷
思远楼前小雨晴|楚歌闻处若为情|纷纷载酒游观客|谁信当年有独醒
红紫纷纷难共席|芝兰冉冉或同舟|洛阳花谱今存否|借问谁居第一流
江湖醉渡十年春|牛渚山边六问津|历阳前事知何实|高位纷纷见陷人
寇盗纷纷寔可哀|新倭复报泊船来|此身羁绊春将半|遥忆故园花自开
道穷夫子不东周|历世纷纷讲智谋|四老若将三杰比|真成饮水胜封侯
闻说登莱雪一尺|此中晴色更无云|安得北风从海上|满天吹过玉纷纷
渺渺斜阳下翠微|纷纷黄叶遍苔矶|青楼箫鼓西风外|几个霜鸿一字飞
山近虚窗云气通|纷纷落叶堕阶红|可人一室清如□|坐听松号万壑风
漫漫红紫是谁栽|八月春风暗里来|过眼纷纷难尽忆|殷勤却看稻花开
纷纷易尽百年身|举世何人识道真|力去陈言夸末俗|可怜无补费精神
半逐清流半委尘|残花枝上又纷纷|晚来犹自东风恶|吹得幽香满涧云
俗事纷纷意不摅|兀如头垢念爬梳|东窗且复焚香坐|闲看微云自卷舒
纷纷顶板尽圈红|伯仲高鶱槐市风|一第不酬攀桂客|千年祇泣感麟翁
霭霭纷纷缘底事|故来波上罩晴沙|莫教散入沧溟去|却恐能迷上汉槎
二儿并辔入公门|博局纷纷启祸原|不及贾生何处是|弗将礼法教儿孙
涉壑盘危趣亦佳|远聆清濑近看花|谁知又是春来日|蜂蝶纷纷乱水涯
凫雁纷纷不自由|往来长为稻粱谋|令人却忆辽天鹤|万里无云汉水秋
行步欹危叟|爱花复怕春|独凭诗酒在|恕此白头人
山鸟无凡音|山云无俗状|引得白头僧|时时倚藜杖
地僻有长松|鹤闲非短翮|落落丈夫心|白头几人识
伐木空山里|停云忆故人|山人莫啁哳|愧尔白头新
佳木求幽鸟|幽鸟求佳木|佳木与幽鸟|感叹白头秃
控弦风鸣镝|长楸古城下|白头报主心|金埒且驰马
富贵年皆长|风尘旧转稀|白头方见绝|遥为一沾衣
君念世上川|嗟予老瘴天|那堪十日内|又长白头年
宁作黄鸳鸯|不作紫㶉𫛶|鸳鸯解白头|双毛同雪色
堂上白头亲|花间白头鸟|故色故人情|双成与春老
槿花能爱老|开向白头人|那得还童术|为君留暮春
怀人荆川上|把笔写川流|何日重携手|临川照白头
咄咄欲书空|低徊视草丛|白头吟莫苦|当是老来红
白头无一可|幸未愧梅花|冰雪同枯槁|无心任岁华
捕鱼湖中水|卖鱼城市里|夫妇一叶舟|白头共生死
莫作侯家妇|鸤鸠理清瑟|几许白头人|同心绾同室
朱颜苦难驻|花里一蜉蝣|荣落须臾事|谁能得白头
士不论穷达|离乡即可哀|白头孙七十|岁岁埽松来
南溪抱瓮客|失意自怀羞|晚路谁携手|残春自白头
日出露未晞|垂杨青袅袅|啼杀白头翁|春归蓟门晓
霜下夜已久|清轩调玉琴|凄凉湘水曲|窈窕白头吟
一色春难老|双亲未白头|高堂相对处|日日可忘忧
江水去悠悠|籧篨抱莫愁|白头垂钓者|疑是渭滨叟
宝镜何年铸|龙纹积暗尘|非关磨洗倦|恐照白头人
风晚冷飕飕|芦花已白头|旧来红叶寺|堪忆玉京秋
古树云烟合|遥山紫翠浮|白头林下客|应伴赤松游
自有无情蝶|孤飞不傍花|白头闻见少|闲动羽虫嗟
金母云𫐌宴紫楼|露寒仙掌汉宫秋|笑渠刘彻无仙骨|种得桃成已白头
一片花飞似白头|为萍亦复逐风流|银装筝子红牙拍|谁按杨枝不起愁
古来词客不胜愁|感慨悲歌谩白头|君若到家无事日|等闲莫上岳阳楼
琪树西风枕簟秋|楚云湘水忆同游|高歌一曲掩明镜|昨日少年今白头
何处空堂梦欲残|白头片萼偶相看|可胜精卫无穷恨|沧海填乾泪也乾
领得尧夫七尺纶|白头终荡五湖春|千罾宁也鱼难得|断不移舟下孟津
画舫篮舆不许前|白头行脚意超然|舜江禹穴千山水|尽在高人拄杖边
愁中有句可消除|客里无人问所须|竹屋青灯雨声冷|白头相对话江湖
白头花鸟本无心|黄雾遮天午日阴|断岸孤舟聊一系|闲愁争似海潮深
窗下云英透纸香|白头惭愧恋文章|玉堂天上成春梦|珍赐何时出尚方
日脚初低树色高|晚凉微动鬓萧骚|乌头作风白头雨|处处欢声停桔槔
池上平桥桥下亭|夜深睡觉上桥行|白头老尹重来宿|十五年前旧月明
一年官路几回修|差尽丁男到白头|纵有不平犹实地|往来车马莫深愁
未用欣然念可人|世间那有白头新|出门更复推葱麦|笑杀扶风井大春
墨本流传四十秋|不堪重省少年游|山堂雪后摩挲处|赢得寒花照白头
几番相忆强悲歌|久客京华奈老何|莫怪年来倍惆怅|白头亲旧已无多
干且丰隆骨更奇|白头喜抱此孙儿|十分事足惟些欠|不及婆婆眼见时
丹籍生涯无列鼎|白头忠信可专城|自非车骑将军势|愧使王尼常作兵
一片苍崖万古秋|高天翠色晚俱浮|自从谢傅东山别|未许交情到白头
裘马风尘欲白头|湘江空阔自眠鸥|秋来应起张翰思|年少知几万户侯
自别京华意惘然|浮云过眼十三年|白头太守成何事|又促乘骢瘴海边
好爵縻人见不休|更饶君尽许封侯|山林朝市心殊相|莫误平人枉白头
短叶疏茎杂野蒿|不随清庙荐溪毛|白头空谷幽人老|夜雨篝灯读楚骚
十年蓬转金陵道|长哭青云身不早|故乡逢尽白头人|清江颜色何曾老
松云深处敞禅关|草坐麻衣多在山|应笑东华尘土客|白头如雪未能闲
祸水流来汉火亡|白头宫女恨昭阳|至今人见飞来燕|犹为君王暗断肠
香火一炉灯一盏|白头夜礼佛名经|何年饮著声闻酒|直到如今醉未醒
函谷关西几度游|至今紫气未全收|青牛老子头如雪|莫怪山人浪白头
半世辛勤守黄卷|白头容易过青春|枕前亦觉春晴否|试问东邻晚起人
白头朱绂照银鱼|自笑名涂底屈纡|见说近来隆简素|高飞万里看鹏图
修门缥缈梦悠悠|岁暮长江斗柄浮|奋翼鸣鸡急自和|白头鼓枻为谁愁
欲望淮南更白头|杖藜萧飒倚沧洲|可怜新月为谁好|无数晚山相对愁
草树生香绝路尘|行歌樵采不逢人|白头自得烟霞趣|功业无心学买臣
碧霄云路几升沈|楚楚毛衣太古音|自笑白头无伎俩|坚持一节老山林
万点波光映古丘|林深云锁洞门秋|是谁订我重来约|携手相将到白头
连衽成帷迓汉官|翠楼沽酒满城欢|白头翁媪相扶拜|垂老从今几度看
岂意菰芦尚有人|微茫烟水未迷津|白头渔父偏知汝|一棹相将出白苹
花树窗前睡足时|斜阳忽到雨边枝|白头可笑闲居士|又写春晴入小诗
离思茫茫正值秋|寂寥灯下不胜愁|世间甲子须臾事|昨日少年今白头
春草禅扃路欲迷|白头遗慨故宫西|钟声送尽寒潮水|月落冬青杜宇啼
春草篱边绿未休|王孙去后鹧鸪愁|声声只唤哥哥字|万里秋原易白头
喜多行坐白头吟|碧海青天夜夜心|家在楚乡身在蜀|更无消息到于今
镜中老色日侵寻|更有江湖万里心|心许故人知此意|为吾因掉白头吟
乌纱灵寿对秋风|怅望浮云济水东|官树阴阴铃阁暮|州人转忆白头翁
昔年策士奏题名|西内传宣御仗迎|金织承筐怀旧赐|白头何以荅升平
一点疏镫一叶舟|夜深移过荻花洲|如何不作金莲炬|却向烟波照白头
燕市分携十七春|白门相见白头新|凤凰楼畔含香侣|江海飘零有几人
薇药无情自紫红|白头合老去匆匆|林闲翠羽偷相语|可是梅花累此翁
三十年前此院游|木兰花发院新修|如今再到经行处|树老无花僧白头
欲别悲歌鸡又鸣|白头无计与刘生|恩仇未尽心难死|独向田横岛上行
白头游兴亦雄哉|三楚烟花二月开|九十甘泉曾若此|祝融峰顶去还来
庭萱入望雁行分|风木仍牵梦里魂|欲尽此情难亦易|夜灯时省白头言
千金一剑未曾磨|陡上关来感慨多|关下人称真意气|关头人说白头何
白头北使驾双鞯|沙阔天长泪晓烟|中夜想应发深省|故人南北地行仙
绣户朱栏柳树春|外间不识内间贫|白头园子无支给|自种盆花卖与人
妙画清诗才思新|笑谈顿使座生春|白头愧我鹓鸾侣|青眼思君鸥鹭群
谁写庐山十八贤|白头居士老龙眠|药囊经卷随行杖|知在香炉瀑布前
丁零海上节毛稀|几望南鸿近塞飞|泣尽白头相别泪|少卿留虏子卿归
爱闲不向争名地|宅在街西最静坊|卷里诗过一千首|白头新受秘书郎
试问桐阳取远楼|浮云身计几宜休|主人争恐青山笑|解组归来未白头
白头相见话存亡|可惜漫漫夜转长|烦恼尽无安脚处|出门十步九羊肠
津头微径望城斜|水落孤村格嫩沙|黄草庵中疏雨湿|白头翁妪坐看瓜
窗鏬回旋怜虩虎|阶前迟钝念蜗牛|静中物理曾观妙|一叹世间堪白头
霜入枫林叶半秋|几行征雁落荒洲|殷勤带得平胡信|玉塞参军未白头
古柳参天鸣啄木|青芜覆地下鸣鸠|白头懒作留春计|睡起移时独倚楼
海光潋滟月团圆|一颗明珠落玉盘|鸥鹭不知何处宿|白头闲坐把鱼竿
白头白项白丝攒|翅似铺银肉似霜|乌牙黑脸肚如粉|此物正是促织王
彭郎矶头湖水平|天寒月黑雁祗更|白头不作还家梦|卧听风声与水声
白头居士对禅师|正是楞严三昧时|一物也无百味足|恒沙能有几人知
酒满春城花满楼|少年为客不曾愁|如今老去心犹在|乞取丹砂换白头
白头身落乱书丛|粗遣残年不记功|乞得闲官歌楚些|始知君德被昆虫
西来东去洛阳城|千尺浮图了送迎|十日酒旗歌板地|白头孤客可怜生
金谷白头谁石友|香山青眼几殷兄|三峨九顶知人意|长与江楼酒面平
望穷河水是隋家|风落长堤御柳斜|春尽花飞留不住|白头啼遍后栖鸦
碧柳丝丝拂钓舟|溶溶水面一群鸥|不知谁在茅堂住|坐看青山到白头
难凭结谊定黄金|一日须教一日新|用尽黄金便疏索|白头还是陌头人
束发河山百战功|白头富贵亦成空|华堂不著新歌舞|却要区区一老翁
堂北萱花秋正开|清香秀色映霞杯|白头慈母多贤德|福寿方如川水来
相如若是薄情人|那得椒房买赋金|故剑尚求人岂弃|文君莫动白头吟
白头家有鲍姑存|更喜苏耽子又孙|欲共市门梅氏女|梅花多种复成村
五岳名山终遍游|今人那复晋风流|向来婚嫁无难事|及至中州见白头
白头鸳鸯飞且号|双双冲雪下江皋|吴娃不省风波苦|只想花门绣羽毛
万里江山陈瑞画|白头开眼定山村|谁人得与青天阔|独有孤帆岛树痕
开国桐乡已白头|国人谁复记前游|故情但有吴塘水|转入东江向我流
紫菊移来紫水滨|白头对著白纶巾|花前酌酒笑未足|酒后簪花笑杀人
玉堂紫阁冠英游|身作三公未白头|须向凤凰池上浴|岂容萧散咏林丘
死者已死黄雾中|三事不数两苏公|岂谓高才难驾御|空归万里白头翁
腐儒珍重百年身|眼见白头无数新|晚岁江山纵摇落|平生出处长精神
高堂百岁仗孙嵩|我要奇龄与母同|早学长生因奉养|白头膝下待还童
白头桥奈白头何|旧德如存故老歌|不特舆梁起遗爱|大都才美服人多
闻君欲去潜销骨|一夜暗添新白头|明朝别后应肠断|独棹破船归到州
三入南宫更白头|夜寒持被卷书楼|那知趼足半天下|投老浮山省旧游
生男有室更何求|人序相催易白头|尚子男婚如已毕|相携可入名山游
莫向霜晨怨未开|白头朝夕自相催|斩新一朵含风露|恰似西厢待月来
梅花斗帐月沈沈|梦到阳台路正深|何处愁声听不得|隔房人诵白头吟
江水悠悠自在流|向人无恨不应愁|相逢不觉浑相似|谁使清波早白头
黄茅赤嶂岸西东|急雪南飞逐北风|却转长滩二十里|舟人遥指白头翁
死国当年尚有孤|为忠为节义何殊|白头吟望天南路|老泪相逢各未枯
缙云溪上缙云山|春水流出桃花湾|白头道士鹤为马|月明骑过居庸关
五年夜夜锁客囚|还余乡梦绕林丘|白头未了乾坤事|一息常为汝辈忧
茅屋风清槐影高|白头并坐讲离骚|怀贤欲鼓猗兰操|有客携琴过小桥
白君去后交游少|东野亡来箧笥贫|赖有白头王建在|眼前犹见咏诗人
左有香东右墨西|鸳鸯对对锦毛齐|白头乌母将乌子|百岁欢娱在玉闺
废冢曾经盗发频|白头空作楚谋臣|填胸一怒缘何事|嬴得渔樵冷笑人
万里云山起梦愁|风帘落日下银钩|谁家吹笛沧洲外|一夜相思欲白头
桂花无主亦清秋|荞麦为谁先白头|萤不照身常隐见|鸥燕求世自沈浮
种柳城南河水流|枝枝叶叶是新愁|窥人昨日犹青眼|吹絮今朝已白头
胸中十万宿貔貅|皂纛黄旗志未酬|莫笑蓬窗白头客|时来谈笑取幽州
年华易去三春半|花态增新一雨中|自笑白头连日赏|樽前犹插数枝红
重来已是五年游|忧患相仍欲白头|翻羡亭亭两奇树|不知风雨过春秋
浙水东西路几重|白头乡曲此相逢|明朝两地看山梦|月落天平寺里钟
香国扬州锦阵豪|诗情偏向峭寒高|都官吟后输声价|倾盖白头只水曹
和靖湖边冷笑人|白头来恋属车尘|此行莫与孤山诀|重见除非是后身
竹木池台尚俨然|归时白头雪霜寒|青溪隐隐朱门处|曾属中书一品官
楼上先生不下楼|酒尊诗卷自优游|从他白日无情甚|纵尔清闲也白头
不见年华逐水流|蛾眉争宠日生愁|相如纵有千金赋|买得春风不白头
玉麈消摇吐妙言|清流都指作龙门|白头苟活尊胡虏|夜半排墙未是冤
槐花雨润新秋地|桐叶风翻欲夜天|尽日后厅无一事|白头老监枕书眠
寸阴可惜子所知|尺宅治生今未迟|虚费年光作闲事|人间信有白头痴
太极乾坤自古今|许将图说到谁深|白头万古翻公案|惟有元公得我心
束发学书今白头|腕中无力合休休|规模尚欲从公乞|翰墨于今第一流
白头只合老青山|山事如今且未闲|明日又归三峡寺|千峰林下水潺潺
谁怜定武故将军|醉舞狂歌老更真|好事时分小槽酒|残樽也到白头人
四友之贤世莫如|白头须作一乡居|此山不惜将钱买|叹息无人共结庐
窗后红芳旭日明|堂前绿树晚风清|白头竟被虚名误|梦见儿曹笑语声
涧底白头僧浣衣|云间童子负薪归|幽栖更羡投林鸟|半巳寻巢半巳飞
梦入故园千里远|觉来寒食在并州|垂杨不是相思树|那得花开便白头
今年两度黄花秋|浊醪可漉仍可𥬠|西风任尔吹乌帽|不管傍人笑白头
短棹长江下蜀州|家中风景画中收|蒲牙出水荷钱小|一笑相看两白头
白头萧散满霜风|小阁藤床寄病容|报道先生春睡美|道人轻打五更钟
白头含笑倒长瓢|话到前朝感慨饶|无复吐茵当日梦|海云楼上对春潮
芳筵罗绮夜初成|山阁逶迤弦管清|既是白头同日老|犹悬高月照人明
古田同井今同村|同坐杯盘到子孙|合是田家爱元日|白头拄杖拜人门
但知才出吴公右|孰识诗堪子建亲|不惜剩吟黄竹句|何妨传示白头人
邯郸道上忆交亲|四十年来复几人|我已白头君绿鬓|相逢莫惜醉千巡
散尽黄金与客休|田园不为子孙谋|白头更自嫌多累|尚有潇湘万卷楼
风入昭阳池馆秋|片云孤鹤两难留|明朝独向青山郭|唯有蝉声催白头
南风吹送荔香新|寿酒初开五十春|马齿相看吾更老|白头羡尔倚闾人
庭下闻诗共稚年|白头频见变沧田|浴沂春服依然在|不为方袍学说禅
青村地僻稼轩幽|来往过从总白头|酒盏诗篇虽不废|已应非复少年游
澹月溶溶隔画楼|一枝香雪近帘钩|山禽似怨春归早|独立花间自白头
芸阁兰灯利断金|骊驹朝唱白头吟|恩波阔处多鱼雁|细写岁寒松柏心
云卧高人鬓欲秋|世情都付水东流|闲中最爱岩枝鸟|不受樊笼到白头
金昆玉季尽优游|学似椿津共白头|总为隋家贤吏部|读书不问驾车牛
爱战将军未白头|寸心犹自不忘忧|华夷百岁兴亡事|一夜同君说蔡州
南北云山赋远游|白头终老晋阳秋|千篇留得平生稿|半似苏州半郢州
一树梅花掩旧居|主人仙去客来疏|白头留得吟诗友|每见郎君勉读书
惜别看花并马游|天涯此日共淹留|萍踪倏忽随流转|碌碌风尘易白头
惩羹吹齑岂其非|亡羊补牢理所宜|白头始访金丹术|莫笑龟堂见事迟
本来骑鹤上扬州|不学老君夸白头|丈夫要活三百岁|独在中书二十秋
年来顿觉发如丝|多少傍人笑老痴|妙手不须频摘剃|几人得到白头时
葭苇延缘舞翠旌|白头吹浪又相迎|攀辕亦作留行计|莫道冯夷不世情
森森戈戟乱如麻|刚把毛锥傍史家|弹铗去年门下客|白头今日又天涯
北风吹船船上天|九夫蒲伏一夫牵|梢公出没白头浪|处处叫滩声可怜
儿女心情未遣知|白头笑赋雀屏诗|可能乳得西周凤|来寿君王亿万期
重来此地莫相违|各已浮生近古希|二十五年还待汝|白头未肯嫁斜晖
山木阴阴系晚牛|水田漠漠任春鸥|长歌大笑却归去|长在农家今白头
凭陵海若玩波神|怙恃乾坤不杀身|刀锯未加先自殒|陆梁未有白头人
病来孤负鸬鹚杓|禅板蒲团入眼中|浪说闲居爱重九|黄花应笑白头翁
皇极乾坤共此堂|人间何处看沧桑|白头不误人人是|千古尧夫一炷香
山拥岚光翠欲流|桂花凉转雁迎秋|尧天不老人今古|物色经看几白头
邻箫街鼓远相闻|犹忆天街五夜春|二十年间游冶事|青灯闲照白头人
竹里梅花映白头|梅花欲动忆吾州|只今且为梅花醉|试问梅花可忍不
天地斯人术比精|白头何限古今情|尼丘肯与陵阳别|万古斯文只子平
玉台居士玉台眠|碧海三山病枕前|君欲有为休问我|白头世事已茫然
不用相催已白头|一生判却见花羞|扬州何逊吟情苦|不枉清香与破愁
寒倚阑干映日浮|高楼胡笛满天愁|北风衰草蓬蓬尽|任是初年亦白头
春回九地初颁历|人傍千门复看傩|尽是汉家无事日|白头扶杖意如何
白头人对彩衣裳|本自无忧不待忘|谁写萱花傍丛桂|要看雏凤挹天香
白头骢马与垂纶|一曲梅花太古春|高坐庐山三万丈|谁知弹与不弹人
雪云无际暗长空|小市孤村禹庙东|一段荒寒端可画|白篷笼底白头翁
小姑山接大姑秋|不逐长江江水流|彭郎矶上一明月|飞去飞来共白头
沦落天涯已白头|西风吹帽冷飕飕|悲秋未了悲身世|一样情怀两样愁
白头浪里山无数|两壁萝化飞满船|船与两崖为勍敌|下泷人助上泷牵
梦觉凉生水殿秋|起拈毫素写沧洲|西风底故无情思|吹得黄芦也白头
白头灶户低草房|六月煎盐烈火旁|走出门前炎日里|偷闲一刻是乘凉
粤王旧国几翻新|满眼高车触路尘|余亦白头君渐老|山中桂树恐嗤人
千溪鸾凤舞苍空|虚直分明是此中|玉振许谁知万古|白头天下领清风
三月平湖舟楫通|水光云气混涵中|白头浪起无人渡|个个江豚吹北风
晓向君王赐赏还|长街一字佩珊珊|白头宫监呼名姓|换入迎春第几班
先君欲筑伊川意|四十年间万事非|他日一廛从可卜|白头持此欲安归
白头韭美腌齑熟|赪尾鱼鲜斫鲙成|却对盘餐三太息|老年一饱费经营
明月高悬万古愁|东湖碧水一天秋|倦游老子归来后|夜夜清光照白头
非独苏仙念老穷|古灵亦复荐孤忠|白头不得诸公力|惟有西塘八十翁
白头兄弟古今稀|奉劝同胞共乳知|友爱相亲须及早|白头兄弟古今稀
莫向金门傲冕旒|归来却要著羊裘|乾坤不是刘文叔|那得长竿钓白头
如病如痴二十秋|求名难得又难休|回看骨肉须堪耻|一著麻衣便白头
一旦天真逐水流|虎争龙战为诸侯|子真独有烟霞趣|谷口耕锄到白头
乱石滩头发棹歌|断猿啼月夜如何|白头司马青衫湿|应比江州泪更多
满目平田飞鹧鸪|晚风斜日好相呼|白头老衲当窗坐|眼处闻声会得无
笙歌惆怅欲为别|风景阑珊初过春|争得遣君诗不苦|黄河岸上白头人
渌水悠悠际碧天|平芜更与远山连|白头老叟心无事|闲凭栏干看洛川
诗债未能偿得尽|白头犹自耸吟肩|如何黑发人先死|地下修文爱少年
一生所遇唯元白|天下无人重布衣|欲别朱门泪先尽|白头游子白身归
焚书千古讶嬴秦|逃难茫茫走缙绅|尚忆商山近京洛|白头容得采芝人
少年来作五陵游|一掾风尘已白头|今日送君秋色里|疏钟小雨上离舟
曲江池上踏残红|十载春风似梦中|误向花前听啼鸟|不知身是白头公
老子端有衲子缘|独喜时时听三下|莫向诸方说久参|白头且结淮南夏
半故青衫半白头|雪风吹面上江楼|禅功自见无人觉|合是愁时亦不愁
知止应无弋缴忧|平林斜日共悠悠|羽毛不预世间事|一任傍人笑白头
重阳昔与少年游|红袖黄花送酒筹|今日西风厓石路|白头乌帽不胜愁
怨入江云结昼阴|潮痕清浅泪痕深|白头重见黄泉下|方尽寒灯一寸心
白鹭一双飞暮霭|乱鸦无数立官楼|角声吹尽栏犹倚|雨落黄昏人白头
当年我亦画云山|云白山青只尺间|今日看山还自笑|白头输与楚龚闲
门对南塘水乱流|竹根橘柢自成洲|中闲老子隐名姓|只听渔歌今白头
曲巷垂杨映杏花|清明时节客移家|白头老子风流甚|自与文君驾小车
侍儿日日报花开|白白红红尽手栽|我自白头春自好|莫教风雨便相催
云暗花寒春在否|烟波漠漠不禁愁|此愁肯逐杨花散|常与幽人种白头
昔日孤山夜泛船|醉歌明月访逋仙|白头又上罗浮路|一色瑶池浅水边
日佩诗囊侍贵臣|向人肯作白头新|自今歌酒追随去|犹有风烟一半春
昔从邺下游梁苑|孤店曾经十数回|岁月暗移人事改|白头重到小韩来
金带累累梦欲通|庭柯忽撼夜来风|白头相见知何日|挑尽残灯碧玉中
万言策进大廷对|三百人争甲榜名|醉放渔歌此相送|白头闲动少年情
江边身世两悠悠|久与沧波共白头|造物亦知人易老|故教江水向西流
雨打船蓬声百般|白头当夏不禁寒|五湖七泽经行遍|终忆吾乡八节滩
宵衣才见坐明堂|忽报承云返帝乡|父老白头相对泣|馀生垂死待成康
家鸡到处不须争|醉点风花亦有情|我见白头张汝弼|今年又在寿春城
四海名山曾过目|就中此景难图录|山前向见白头翁|自道一生看不足
安能屈指计封侯|西日东风见白头|信是色身非我有|若论身外更悠悠
图绘相逢已太频|天谁传说许前身|白头岂误和盐梦|只恐匆匆画未真
雨意云情满画楼|蹒跚勃窣少年游|亦知今夕娟娟影|不向尊前照白头
五贼追奔十二宫|白头寒士黑头公|明朝一饭先书籍|安用研桑作老翁
东邻社鼓接西邻|酒满槽头稻满囷|官税己输私债办|白头甘作太平民
江上烽烟杂战尘|凤城风景可怜人|白头老母关情切|眼见莺花不是春
感慨文山别集章|白头老泪几淋浪|若言君父无情者|除是当年赵子昂
风软晴开碧海春|日长暖惬白头人|风流对客挥毫处|何用蓬山漫访真
先自花残故相恼|况值雨声催客愁|狂吟夜半睡不得|起待清晨梳白头
翠袖天寒雪满林|几回空咏白头吟|夜深独有幽闺月|照见共姜一寸心
竹下棠梨花渐稀|白头相对语依依|五陵年少多金弹|莫恋残春忘却飞
白头田父出当年|寺下江深水拍天|沧海自从成陆后|禅宫渐与月宫连
怨绿愁红覆井深|监宫休讽白头吟|阿娇丰貌胡为尔|消得涂椒四壁金
朵朵秋光照角巾|桃开多为白头人|红绯白碧持相媚|不使黄花不见春
风絮烟丝春复秋|攀条何故泪双流|因怜树老犹青眼|不觉人衰已白头
七岁吾从乃祖游|童蒙深愧未能求|堪嗟四十五年事|昔未裹头今白头
烂熟思来寝已安|白头那厌一毡寒|送君翻有留君意|更把长江仔细看
近篱青蕊欲成金|料理衰翁伴醉吟|醽醁偶从天上得|白头还对竹坡斟
白头武部最风流|便是汝南陈太邱|折角乌巾人似画|与谁同伴两山游
十札新诗忽见投|笔端高兴不能休|愿将筋力如公比|安得耽书到白头
白头白项翅铺银|入手观来却似冰|此虫异众称奇白|总无颜色是将军
功成身退只留侯|多少英雄隐白头|为报襄阳今日事|未应先向赤松游
谁与天涯作比邻|题诗先问白头人|燕支久已无颜色|好写青山置我身
南楼丝管日纷纷|一带春江浸碧云|遗老相逢问年几|白头闲话岳将军
一身狼狈逾冬秋|姊妹人人叹白头|刚得在家三日好|明朝行李又杭州
故交衮衮白头新|倾盖相望有几人|奉诏君应归册府|一蓑我欲老江滨
泥书才报白头新|又向黄沙作逐臣|身未拜官先上疏|如君真是报恩人
莫道征西旧司马|平生山水惬幽寻|白头匡济成何事|回首东山感慨深
街树葱茏晓雨收|官河相近御沟流|帝城不是多尘土|直住诗人到白头
送别西园翡翠楼|开帆十月到苏州|为君寄讯枫桥巷|邱嫂迎门已白头
张郎新制合欢衾|醉拥红颜烛影深|别有洞房双玉妾|吹箫自和白头吟
积雨新晴翠霭浮|好风掖我上清游|白头捧檄真聊尔|那忍深文学杜周
闲门寂寂掩芳春|坐看梨花带雨新|鸟自白头浑不觉|可堪啼向白头人
壮岁青云雁序分|白头归里更情亲|一门寿俊联双璧|海内于今见几人
白头一枕小庐山|偶寄孤松十竹间|朝市山林俱有事|今人忙处古人闲
桃叶当年此泛舟|名随子敬著千秋|佳人不遇才人赏|空锁深闺到白头
长安道侧风尘里|倾盖相逢许白头|误在卢前已深愧|莫随时态作沈浮
先朝心事共春秋|此日投装话白头|莫把光阴牵俗态|勉教孙子继前修
比丘会泣别瞿昙|秦失三号吊老聃|自笑此翁非铁汉|白头来此哭同参
事业文章满汗青|白头归去世缘轻|双溪水绕苍松下|唯读楞伽一卷经
远从江左入湖南|姜被初分思岂堪|闲算长公年纪数|白头今已六旬三
天涯迟暮岁寒心|浅着铅华远罩阴|消渴文园相待久|黄金为买白头吟
人间花草斗春肥|粉蝶黄莺接翅飞|也爱白头肝肺好|木犀墙下咽朝晖
专城未四十|暂谪岂蹉跎|风雨吴门夜|恻怆别情多
荷芰满横塘|出水一何长|风雨莫太骤|吾欲制吾裳
扬子洲前月|离人未觉愁|不因风雨夕|那识是孤舟
风雨湿蓑衣|求鱼晚不归|此心先有待|何必说忘机
十载相携处|白云知几重|莫经葛陂道|风雨去为龙
风雨三更梦|江湖万里心|青灯正愁绝|可惜不能琴
短篱偎曲径|风雨困秋曦|竞惜芙蓉冷|何知更有伊
老树三百年|郁郁含风雨|巨蠹穴其心|对此伤南渡
桃枝青入檐|竹影翠当户|送客过溪桥|归来对风雨
昔闻六龙驾|蜿蜒二陵间|至今风雨后|清跸满空山
劝君金屈卮|满酌不须辞|花发多风雨|人生足别离
映牖蕉若云|绕除松似织|虚堂风雨生|日日皆秋色
十日九风雨|一春三别离|予嗟吟骨瘦|子亦坐诗痴
山晓欲无色|鸡寒犹有声|客中魂梦少|风雨隔林生
匆匆清明了|能馀几许春|花开更风雨|肠断惜春人
风雨送深秋|千山木叶流|黄花犹自艳|知为故人留
三拍羽翎寒|风雨不改度|起舞何人斯|男儿当自寤
乘龙人归去|谁复到吾门|薄暮多风雨|知子宿前村
放鱼池中央|池水深尺许|勿谓江河远|时来足风雨
骑象豪酋出|牵牛老父来|马头风雨过|一洗瘴烟开
萤火夜不灭|碧纱冷初透|不因风雨声|听尽铜龙漏
幽人卧松云|偏向云深处|飒飒苍龙吟|千山响风雨
长衢浩漫漫|水深泥没膝|京城五六月|强半风雨日
挟卷出相寻|往往偕风雨|从此得新题|但向松间语
灯火乱星斗|帆樯隐荻芦|孤舟风雨外|遥辨吉阳湖
伏馀西景移|风雨洒轻𫄨|燕拂青芜地|蝉鸣红叶枝
翔凤历四海|故巢何处安|蓬莱苍石外|风雨长琅玕
落日下西苑|深宫风雨多|定嫌苍藓滑|玉辇不曾过
翛翛江上林|白日暗风雨|下有万玉虬|三冬卧寒土
孤屿何亭亭|苍松郁相对|池中蛟龙起|天际风雨会
养斗形如木|迎春质似泥|信如风雨在|何惮迹卑栖
香起深斋静|横琴夜更幽|千岩风雨冷|一夜鬼神愁
寒泉喷雪飞|晴空自风雨|客来濯尘襟|觅得庄生句
墨花风雨乱|写出尽䅉兰|似有兰膏滴|香含清露寒
十日九风雨|深秋独闭门|积阴须自散|倚杖望朝暾
石氏珊瑚树|杨家翡翠钩|千年风雨后|遗影海中洲
高叶战风雨|历乱不堪数|诗思与翩翩|坐深良独苦
李翁卧亭午|春深掩柴荆|忽闻风雨响|疑是勤王兵
一竿风雨寒|独占严陵濑|苟非伸脚眠|曷见光武大
烟起树亦暝|水生江岸窄|夜来别故人|风雨最萧瑟
太湖与雁荡|相去二千里|六月吾几间|风雨一弹指
打窗风雨来|两耳惊不入|起来觅秋声|但见林叶湿
别梦萦千里|愁心隔五湖|乱山风雨里|相忆一灯孤
命驾承千里|论文且一樽|春高人易老|风雨闭柴门
芭蕉亦有心|叶叶过墙阴|为尔含风雨|秋声一夜深
渴龙饮清江|江水皆倒立|风雨满山来|石楠半身湿
一双馀隙地|种此青琅玕|夜静疑风雨|萧森万籁寒
六年风雨夜|一寸别离心|日莫步芳草|相思尘满琴
渡头风雨急|桥断夜来水|时有唤舟人|招招者谁子
沙头风雨来|帖水野云黑|如观曹公营|万弩射船侧
红梅定自开|有酒无人对|归时应好在|常恐风雨晦
风雨怯途穷|疲躯归兴浓|寒衾孤梦觉|旭日满窗红
一春九十日|风雨占几半|花好不成观|心狂未能按
东郡多山水|高踪想古人|欲歌招隐曲|风雨暗相亲
东园风雨霁|一巷海棠开|曲折穿花去|深行忘却回
虎见修行久|松知夏腊高|寒堂坐风雨|瞑目尚波涛
阿溪何许来|素面涴风雨|寂寞烟中魂|依依欲谁语
江馆能收望|渔矶亦罢罾|谁怜伏枕客|风雨过铜陵
小驿数椽屋|夜深风雨中|邻家有鸡犬|不是汉新丰
红叶醉秋色|碧溪弹夜弦|佳期不可再|风雨杳如年
林壑冷含秋|风雨黯如海|何如赞公房|青灯淡相对
松竹青原刹|香灯七祖签|穷通非所问|风雨暂成淹
一片他乡月|秋光亦苦辛|每从风雨后|来照别离人
山楼风雨急|别意杳无据|对酒增淼茫|推篷是何处
野水连天阔|孤舟尽日闲|会须风雨过|一济谅非难
寂寥仍抱病|风雨尚征师|几许野花发|无穷客泪垂
拂素写晴窗|亭亭玉一双|苍龙雷唤醒|风雨遍湘江
麀鹿同呦呦|山林风雨秋|姑苏台上月|子胥曾约游
雨过山色青|风来水花白|不是风雨来|何因见颜色
慇勤翰林主|挥埽惊风雨|滴滴是玄珠|点破先生楮
千里隔烟波|孤舟宿何处|遥思耿不眠|淮南夜风雨
何处惜春华|芳桃水际花|明朝风雨后|流落傍谁家
令乎日之夕|政乎日之朝|一尊待君子|风雨会良宵
江上层云合|村村结暮阴|渔灯半明灭|风雨苇花深
鸟雀下前除|幽篁百尺馀|昨宵风雨过|寒洒杜陵书
虬龙舞云端|风雨来海上|尚想堂中人|诗成一回向
咫尺不可见|夷门风雨多|一水非银汉|无梁当奈何
幽人无俗怀|写此苍龙骨|九天风雨来|飞腾作神物
不见屋外溪|但见屋上山|云月复风雨|展转朝暮间
日暮风雨恶|咫尺不可去|危桥下马过|犹胜无桥处
寺门松未老|早有鹤来栖|一夜枕衾冷|半天风雨啼
翠石琅玕色|长杨风雨声|不须醉剧饮|此地有馀清
栽培护灵根|夹道若车盖|坐待八千岁|俨立风雨外
秋暑势已穷|风雨纵横至|白鹭立清滩|与我俱得意
出郭饶山水|凤凰隐化城|别来风雨夜|梦断虎溪声
缘浮入山处|有石平如砥|风雨长苔痕|还从风雨洗
鸠逐妇何苦|鸳鸯独可怜|池塘风雨夜|犹并一双眠
今年苦风雨|老屋半倾攲|投足犹无地|君来正此时
夜半溪阁响|不知风雨歇|起视晻霭间|悠然见微月
风雨旃檀阁|烟霞钟鼓声|定僧今不作|空谷尚传灯
天寒闻落木|叶叶是乡愁|敲窗作风雨|不减去年秋
四山烟雾深|一溪松竹乱|禅房寂无人|风雨过昏旦
孤灯照不寐|风雨满西林|多少关心事|书灰到夜深
茅屋三两间|草草避风雨|客来不入门|坐爱千年树
斲来东海骨|长惹老龙争|写作如来供|犹含风雨声
胸中风雨吼|笔下龙蛇走|前后落人间|三千有馀首
修拙人何在|寥寥惟旧居|风雨棠花落|犹疑夜诵书
一樽风雨至|孤剑暮云横|意气知难老|何妨万里行
宝剑千金直|英雄一寸心|徐君墓前树|风雨作龙吟
绰约花无语|间关鸟自吟|及时须赏玩|风雨不能禁
家山知远近|身卧与云平|数载未归意|一楼风雨声
把书敧枕看|书倦睡相干|睡好书堕地|觉来风雨寒
生女有所归|莫嫁吴中估|江头望回船|日日多风雨
岁晚岂不念|风雨漂摇之|但当护木根|纷纭尔何为
今日荷锄倦|嘉蔬没四垣|客来春酒绿|风雨夜开园
石不漱石窦|铿旗下如乳|板屋有居人|终年听风雨
风雨正甘寝|云霓忽晚晴|放歌虽自遣|一岁又峥嵘
清溪绕屋流|古木苍烟积|竹牖带风雨|山光来几席
湘口逢重五|凄然吊汨罗|忠魂无处问|风雨撼江波
偶逐荷锄入|松关犬吠频|山僧买药去|风雨自留人
风雨平安日|山林富贵天|笋芽青露爪|蕨蕻紫伸拳
风雨隋堤上|相逢泪尽弹|只今桥畔柳|应念老僧寒
何处真娘墓|云埋断石根|夜深风雨急|谁唤海棠魂
苹芷迷烟路|莲舟忘却归|夜寒江水黑|风雨梦如飞
岿然俯溪亭|偃若与舟接|日涉有初心|风雨或阔蹑
风雨忧春尽|蜂声见所思|明年花发处|只在此空枝
采采入江围|莲船掩夕晖|祇愁风雨恶|不得傍潮归
钟漏初传晓|满窗风雨寒|东冈行可种|攲枕不成安
风雨山城暮|黄花自满丛|幽怀若为写|正要玉西东
酸涩涧边果|青红岩际花|贪随狙狖去|风雨未还家
微茫水烟生|风雨归舟急|片帆拥塔飞|白浪如山立
莺花愁旅客|风雨逼清明|向晓担空笈|萧然出凤城
龙罅吐泉清|谁穿龙缝成|小池风雨夜|真有饮龙声
一春伤薄命|粉脸忆啼痕|风雨泉台莫|深深独闭门
雕栏花共倚|蜂蝶亦来多|一夕经风雨|雕栏护几何
重阳无数日|风雨登临缓|会见天气佳|黄花插须满
荡舟若耶渚|日午不知暑|隔湖风雨来|桨入荷花里
篱下菊盈把|尊前客尽欢|讵容风雨妒|新月满长安
曾作秦淮梦|篝灯对风雨|客散春山空|独鹤向人语
谁弄柯亭管|秋声饮恨长|老龙惊不寐|风雨满潇湘
匆匆春驭去何忙|挽系难凭柳线长|好著新晴送行色|莫教风雨漫彷徨
偶然人迹到溪南|蓬壁周遭尽紫岚|山为不深嫌我住|一朝风雨拆茅庵
直节何辞老石根|几回风雨共苔痕|自从悟得孤生意|行到梁园却厌繁
短篷掀舞不得寐|忽枉新诗手自开|主人留客不作意|更送一江风雨来
饥肠可忍麦登场|寒索衣裘茧饫桑|莫为花残恨风雨|深恩何以答东皇
历寂黄花老涧傍|不因风雨减清芳|从教衰谢随秋草|到了能全晚节香
使君帘幕锁香篝|方把千金制一裘|好是孤灯风雨梦|夜深直度野人舟
露华点砌舞衣单|人在空房怯倚阑|记得与欢相傍处|夜来风雨不知寒
寒食家家出古城|满川风雨看潮生|八千里外飘零客|起向朱樱树下行
枕上时闻风雨声|蓬飞天际一毫轻|不知声在孤悬里|却为旁舟作险惊
珠亡忽震蛟龙睡|轩敝宁忘犬马情|亲拾寒琼出幽草|四山风雨鬼神惊
马首奔流响石滩|乱山风雨送人寒|别来茅屋常虚榻|却忆南华枕上看
汉家公主昔和蕃|石上今馀手迹存|风雨几年侵不灭|分明纤指印苔痕
洞中烟锁五云楼|洞口寒泉今古流|见说秋高风雨夜|徐郎骑鹤更来游
三日禁船官不容|波如连屋万千重|莫向长江争道路|如今风雨属蛟龙
一围蜀锦万花枝|红绿相携傍酒卮|不必夜深来秉烛|满庭风雨湿胭脂
去年送子越江西|几度相思梦转迷|此日械舟双棹急|夜深风雨过梁溪
龙控悬河海月秋|烟霞风雨一时收|波涛急急人难会|截断千江水不流
闻君伏枕在虚沟|我亦经旬病裹头|一种黄花风雨里|祗应不似故园秋
白苎萧然凉意回|清尊不共故人开|江湖水满雁鸿过|天地秋高风雨来
春愁故故妨人乐|旧藓新苔不暂晴|想见江郎闭船卧|满川风雨报天明
山西老将尚童颜|曾臂红旗到贺兰|今日樽前惆怅别|梨花风雨一枝寒
鹡鸰相顾复相依|萱草花开满石矶|不似秋来沙上雁|天涯风雨更分飞
停舟西日四三生|共宿津头风雨情|须信万缘皆有命|肯将行止问君平
君归我去两销魂|愁满千山锁瘴云|后夜短檠风雨暗|谁能相伴细论文
理问军中骑射精|从来赏罚最分明|疾驰赴援如风雨|晓发河山夕到城
深水浮篙浅碍舟|满江风雨不知休|如今尽结横流网|那有闲鱼上直钩
荡石亭前风雨来|敲门大岭夜深开|家人想见悬思久|沿道归期日日催
双双戏狎若游空|头腹难分蛟与龙|莫道一泓无活计|随身风雨在池中
灵通禅刹古丛林|永日惟闻钟梵音|阅世兴亡千室佛|百年风雨古墙金
山林何处无风雨|不似人情翻覆间|我有一区江上宅|几回蓑笠夜深还
四十五里邻近寺|一十八盘容易山|竟日篮舆走风雨|七峰峰外见斑斑
弊庐风雨何曾蔽|衣食田园给更悭|积病寒窗尘满眼|始知无怨实为难
多年苍柏拂檐枝|燕子飞来语向谁|枕簟不妨留客住|满楼风雨下帘时
风雨池塘斗颉颃|春来秋去一生忙|世间多少宽闲境|辛苦营巢傍屋梁
雾旆霓旌去不来|阴廊风雨长苍苔|宫前只有闲花木|还向骊山脚下开
秾华自古不得久|况是倚春春已空|更被夜来风雨恶|满阶狼籍没多红
挟策当年入泽宫|几回风雨酿春工|此行初试亲民术|可与书中有异同
两年风雨为民愁|那得偷闲物外游|谁谓秋鸿留爪甲|吴侬一稔展眉头
纵横风雨尚如新|下马摩挲读未真|此际靳公应大笑|笑余虚是谪仙人
数家书屋湖山上|我爱湖山几度游|下榻又从高阁卧|炎窗风雨似清秋
眠云石下屋三间|瀑布当檐坐卧看|怪底岩前龙忽起|夜来风雨不胜寒
诗人长怨没诗材|天遣斜风细雨来|领了诗材还又怨|问天风雨几时开
罗浮短木横昆仑|铁柱撑云九万春|苍藓石根留鸟篆|一年风雨一年新
菊花原不待秋开|自对东篱自举杯|莫把轻枝斗风雨|重阳问我赋归来
龙州入夏多风雨|山路无时一尺泥|今日开门喜晴霁|洞云片片度前溪
满城风雨五更寒|灯火趍朝夜未阑|年少曾夸华冕贵|老来方觉布衣安
飘尽杏园红白株|祗留芍药殿春馀|不堪风雨夜来恶|地上又多枝上疏
暮嫌风雨作新寒|一树青枫已半丹|身在范宽图画里|小楼西角剩凭阑
故交沦没水东流|岁晚无人话昔游|飞絮落花何足道|忽经风雨亦添愁
浓澹芳春满蜀乡|半随风雨断莺肠|浣花溪上堪惆怅|子美无心为发扬
箠辔驱驰长眼花|更堪风雨作泥沙|邮亭准拟一醉倒|白酒黄鸡无处赊
故人深愧子云才|风雨茅庐昼不开|寂寞已甘车马绝|君今载酒为谁来
朝台秋草白茫茫|化作龙堆四十霜|鬼火不随风雨灭|光芒知是谷蠡王
云度松梢月半阴|悬崖倒挂白猿吟|倚楼数遍伤心事|风雨故园春草深
一尊撩眼怕长迷|月欲东生日又西|已恨碧山相阻隔|不期风雨更凄凄
多病多愁老使君|不忧风雨不忧贫|三年不识东湖面|枉与东湖作主人
宴坐翛然万虑忘|从他风雨送春忙|佛灯初上黄昏后|时炷郴州石乳香
眼中珠玉未为多|奈此忧民遣兴何|愿得天瓢一倾泻|笔端风雨共霶𩃱
病躯剩喜即新秋|残暑无端抵死留|风雨扫除虽一快|凋年摇落已堪愁
衮衮诸公鸳鹭群|年来看熟已忘情|四明相寻风雨过|一丘一壑便悭盟
玳簪新笋破泥沙|寒食轻阴酒望斜|日暮子规啼不住|满山风雨落桐花
朝朝风雨送船行|白日无晴夜有晴|东岸□灯西岸见|中间犹自不分明
朱门公子馔鲜鳞|争诧金盘一尺银|谁信深溪狼虎里|满身风雨是渔人
四叠新城绕涧隈|剑池池上碧崔嵬|于菟夜吼山灵振|仙鬼哀吟风雨来
一夜飞蚊绕鬓鸣|却忘时节是新正|祗应朝暮须风雨|便作疏檐泻竹声
一元长抱百花根|峡里看春野思存|只恐藏春藏不得|却随风雨过南园
胭脂的的照疏林|蝶冷蜂寒春未深|一夜无端风雨横|朝来多少惜花心
张侯诗敏落黄闲|杨丈规摹逼老关|二妙通灵恐仙去|夜窗风雨要防闲
买裁金橘短婆娑|向来洞庭风雨多|分付苍头好浇灌|莫教人力负天和
柂边潮水落还生|篷底寒灯灭复明|约束长年牢系缆|报人风雨有鼍鸣
满城风雨近重阳|应为征廛堕渺茫|要看诗来压奇字|试拈公案示孙郎
离离疏蕊抱寒条|开晚浑疑雪未消|风雨助君悭且涩|吹将诗句淡相撩
兼旬风雨气寒凉|院落幽深草木长|却喜今年多夏果|碧苞丹实满林香
百花眼底乱飘零|绿满池塘草又生|绝色海棠春也妒|况他风雨本无情
红襟翠翰两参差|径拂烟华上细枝|春水渐生鱼易得|莫辞风雨坐多时
秋到梧桐我未宜|蓼花何事已先知|朝来数点西风雨|喜见深红四五枝
毅魄归来风雨多|潇湘春尽晚生波|可怜屈宋师门谊|空自招魂吊汨罗
柳花扑帘春欲尽|绿阴满窗莺乱啼|秪愁明日送春去|风雨满林闻竹鸡
满户烟霞傍戍台|疏灯独坐一尊开|夜深怪底不能睡|松柏千山风雨来
片语丰干偶觉违|一年风雨几柴扉|可知老子黄山月|也送巴江万里归
封了词头绕砌行|此君相伴最多情|西垣不宿还堪恨|辜负夜窗风雨声
送茶将军扣门急|惊觉秋深梦一窗|半夜竹炉翻蟹眼|只疑风雨下湘江
风雨来时拨棹回|济川心事有谁知|停舟且做江湖梦|浪静风恬未是迟
渭川未暇栽千亩|庭槛聊须种数根|敢爱深秋群木脱|独欺风雨战黄昏
知君伯仲旧名家|学海新澜未有涯|归到岩前春酒熟|满庭风雨看梅花
叶公丘墓已尘埃|云矗崇墉亦半摧|借问往年龙见日|几多风雨送将来
檐前栖息傍蒿丛|风雨司晨尔有功|鹦鹉无能凭佞舌|侯门翻得养金笼
一自北堂风雨深|萱花萎矣忽难任|非干画里慵题句|为感春晖寸草心
只愁风雨劫春回|怕见枝头烂熳开|野鸟不知人意绪|啄教零乱点苍苔
上人解作风骚话|云谷书来特地夸|杨柳杏花风雨后|不知诗轴在谁家
濠乐亭前花已披|马军送酒故来迟|只愁风雨卷春去|红染芳郊一径泥
离披衰柳已无蝉|黄叶闭门风雨天|陶令无钱难得醉|竹窗过午枕书眠
羡君归著老莱衣|风雨纷纭欲别时|会是东堂许为友|自怜扶路不胜悲
千岩夜半风雨裂|古剑斫石生铜折|寒潭影动月峥嵘|碧藓淋漓老蛟血
朱甍碧瓦碍云浮|共蹑曾梯最上头|一饷阑干变风雨|凛然毛发便惊秋
几思假日赋登楼|风雨连连不肯休|待得晴时又成去|再三举手谢沙鸥
太常胸次三湘阔|一洒满林风雨声|移向鸿山读书处|顿令炎气变秋清
连朝风雨卷残红|四望亭台眼界空|多少东君生物意|不知俱在绿阴中
黄云翠荚杂玄珠|上熟今年不负渠|说似田家早收拾|一番风雨一番疏
去年劝相到云根|满树花光欲照人|料得今年花更好|无端风雨阻行春
山中正苦风雨夕|送酒白衣何处来|洗盏开尝醒复醉|翠微堂上若人哉
秋声已老尚闻雷|独雁横天放胆回|只道湘江书易湿|故人风雨夜豋台
江头风雨暗行李|习气难洗儒生酸|更欲从君细商略|不道挥斤愁鼻端
簿书堆山日停午|坐久髭须满尘土|争如六月济南间|鹊华峰头看风雨
江湖春暮多风雨|点滴空阶实厌听|剩喜今朝有奇事|一窗晴日写黄庭
道边楸树老龙形|社酒浇来渐有灵|只恐等闲风雨夜|怒随雷电上青冥
渡头风雨晚生寒|蓑笠渔翁坐钓船|为问篷中有鱼否|一双新鳜出笼鲜
此君风节缘谁写|披对飒然毛骨清|梦落洪亭明月夜|直疑风雨送秋声
戎车铁骑出秦关|风雨崤函骨似山|纵使老臣能料晋|不知三帅可生还
十五年前宿战平|长亭风雨夜连明|无端老作天涯客|还听当时夜雨声
风雨无人弄晚芳|野桥千树斗红房|朝荣暮落成何事|可笑纷华不久长
一回风雨便淋漓|数十残僧面面窥|大地江山同逆旅|不妨权且作船居
藩篱处处蔓牵牛|薏苡丛深稗穗抽|只道物生常茂遂|一宵风雨又成秋
去时风雨客匆匆|归路霜晴水树红|一抹淡山天上下|马蹄新出浪花中
太平溪上客舟过|坐听沧浪醉里歌|无数落花随水去|前山风雨夜来多
急雨斜风颤晓荷|娇羞花面泪痕多|向人欲语竟不语|风雨无情花奈何
竹窗零落苍苔合|无复潇湘风雨枝|阶下锦绷才几个|凭君长养看猗猗
连朝风急雨滂沱|树头叶暗花不多|纵使明朝风雨息|苍苔狼藉柰愁何
三湘风雨五湖春|万里相思一病身|能向此中魂不断|更无愁处可愁人
卜钱簇簇怯单单|小妇扬州桥上看|拜鬼求神春更恨|不堪风雨作花寒
纱帽闲眠背夕阳|几年歌里听沧浪|夜来风雨宣城梦|千里蘼芜满地香
跌宕平生万里程|盘车一展老心惊|溪昏树暗牛争力|似听当年风雨声
风雨正开棠棣枝|尘埃复隔老莱衣|南北分人心欲碎|不堪频望白云飞
晚趁凉飔上小楼|忽看梧叶始惊秋|悲怀无奈狂风雨|数尽归鸦懒转头
经时不到紫云溪|新笋斓斑青玉枝|生怪南山恶风雨|夜来长得碧龙儿
鸾箫缓引酒重倾|夜久灯花陊玉罂|君向云山我朝市|江城风雨倍伤情
拂云标格岁寒心|墨色分阴重又轻|不似渭川千亩绿|只和风雨作秋声
春前旧雪连新雪|雨后春寒带腊寒|残日送年能几许|一番风雨岁将阑
一方纸鹞一丝提|四个金刚四块泥|我亦谁家红顶搭|一天风雨看鹏飞
山水宜秋风雨后|坐窗得瘦奈愁何|传闻近长湖船价|天气乍凉游子多
琅玕年来不入贡|散作人间彩凤毛|风雨一番龙茁角|坐看苍翠拂云霄
谁从花里见双双|一片芳心晚未降|隔浦相逢如欲语|不禁风雨满秋江
浅杯莫到十分酣|但爱齁齁夜梦甘|万里桑麻风雨好|一夫尸禄我何惭
木叶疏疏灯灺长|酒醒风雨到匡床|明朝西市街头望|溪水应添几尺强
双鬓逢秋病转多|野田风雨欲成河|鹊巢不是当年好|天上佳期近若何
清贫宦邸叹淹留|又向吴门上去舟|遥想西堂风雨夕|也应孤枕梦苏州
演峰遥见客怀开|天末舟从海上回|三岸欢呼无别事|一潭风雨剑归来
乱芦残苇总堪怜|去雁来鸿各杳然|莫向夕阳愁返照|断肠风雨妒秋天
几曲高流清客心|恍疑风雨夜龙吟|子期一去无人会|寂寞谁传太古音
三年不去为谁留|十里南山似十洲|心性已成泉石癖|去年风雨不曾休
舣舟湖岸路初平|野色苍茫入应城|中道不堪风雨恶|燎衣犹自到天明
飘然湖海逐浮沤|风雨淮山两度秋|野色微茫舟似叶|令人归兴眇瀛洲
荒山前头野水边|东行西行不自怜|天公岂亦哀老子|风雨留教终日眠
青青叶子是何藤|弱竹稍头散玉绳|亦为先生添一赏|只愁风雨重加增
潇洒荀家好弟兄|秦封不污有馀清|钟成一种栋梁气|散作八方风雨声
石栏井畔两三枝|滴沥空阶到枕迟|却忆故人湓浦上|蒲亭风雨对床时
薝卜花时风雨急|苾刍丛里脊令寒|丹沙自古有方术|白日今谁生羽翰
花柳芳妍十日晴|五更风雨送馀春|莫嫌红紫都吹尽|新绿满园还可人
两屐常时过曲亭|小窗风雨夜谈经|缁尘眯目愁漂泊|梦里云山只暂青
风雨登楼解梦思|竹林旧伴复何时|谁怜何逊梅花句|不见陈蕃悄自悲
满城风雨近重阳|不见修文地下郎|想得武昌门外柳|垂垂老叶半青黄
直穷幽胜扫莓苔|竹里虚亭向水开|天上重阳且风雨|飞凫时过五湖来
两月孤儿百里坟|一灯风雨几黄昏|可怜玉帐豪华客|不识金沙节义门
忆昔京华聚首时|大兄常念阿连痴|别来相望天涯远|长诵对床风雨诗
夕阳绽处动归舟|照眼明边是白鸥|只听前湖歌欸乃|不知风雨转船头
江边园里擅幽居|清酒香茶夜不虚|定是不闻风雨发|半酣高咏漆园书
香严活葬在南阳|知是所知忘未忘|猛虎不应餐伏肉|听教风雨细商量
卧诵故交风雨散|忽惊时序岁时同|遥知吏散无馀事|只有花枝绕郭红
王室东迁岁月赊|两京漠漠暗胡沙|绣床倦倚人何在|风雨漫山夜合花
岸头挝鼓酹江神|喷雾骊龙斗碧津|咫尺停云天共远|一尊风雨暗愁人
杨花撩乱绕烟村|感触离人更断魂|江上归来无好思|满庭风雨易黄昏
肃肃旌门气易秋|一声风雨起边愁|将军善制铙歌曲|一唱征夫泪不流
我与兹山是故人|十年相别意弥真|如何咫尺迷风雨|刚道情亲却不亲
茂陵玉碗苔痕土|魏帝金盘月泫津|独有乾陵陵上柏|年来风雨不能神
归来双鬓各萧然|见画犹能记昔年|风雨一船曾泊处|借人灯火草堂前
人间何处无风雨|老去才情减十分|半月不曾梳白发|薰笼添火暖香芸
残梅昨日尚盈盈|一夜溪桥风雨声|不是微酸注香蒂|个中幽恨即难平
无父无妻百病身|孤舟风雨阻铜墩|残冬欲尽归犹懒|料是无人望倚门
笔端风雨发天悭|应有清名动九关|正直早年闻苦节|只今文翰许谁攀
秋深剩有十分凉|好理平生书传香|见说江西多胜士|吟成风雨近重阳
一望飞凫斗水军|满天风雨隔江闻|雷声霹雳神鱼跃|化作双龙起夕曛
泻雾倾烟撼撼雷|满山风雨助喧豗|争知不是青天阙|扑下银河一半来
彭城风雨夜连床|说尽眉山感雁行|亦记建文初二载|丹青曾画解中郎
去跳风雨几奔波|曾共辛勤奈若何|莫遣穷归不知处|秋山重叠戍旗多
和烟和雨自凄凄|生意何人为品题|一自池堂春梦觉|满庭风雨属濂溪
胜事良辰多偶然|苏门萝月客心悬|忽惊枕上来风雨|疑是空山听百泉
万象鲜明禁火前|红英翠萼簇芳筵|残春未必多风雨|少别秾华又隔年
满庭黄菊篱边拆|两朵芙蓉镜里开|落帽台前风雨阻|不知何处醉金杯
长乐陈翁画龙手|今君法得古人多|崭崭头角欲飞去|风雨三江秋水波
风雨属连春事休|碧鳞三尺荐行舟|短墙不见桃花面|付与长江自在流
门对南台第几峰|流泉一道曲如弓|夜来风雨知多少|晓起依然挂玉虹
眼看世事一毫轻|莫把浮名绊此身|却笑彭城风雨夜|枉教松竹作离声
每到清明便黯然|介山风雨政堪怜|人情信宿矜相报|莫问相从十九年
今年能得几朝晴|风雨消磨一半春|野路溪亭却自好|惜芳定可属词人
满城二月花惊眼|风雨寻常便打残|雪冷江空何日是|来人真忆二公难
古书万卷积成蠹|老屋数闲深却幽|午枕忽惊毛骨冷|觉来风雨一山秋
蛾眉今日为君开|一色青天绝点埃|浩想往年经济事|赤龙风雨过江来
石阑浸碧剑池空|池外秋声万壑风|人倚僧窗看风雨|亭亭塔影有无中
文采风流郑子真|乍交浑若故交人|归舟风雨相思梦|多在钓滩烟水滨
云峰矗矗嵌秋空|九叠屏风较未工|怪得霎时风雨横|楚山移在月明中
嫩紫妖红惜不得|乱随风雨点蓬蒿|荒田野草花开晚|主管春光输尔曹
我爱新安水至清|频劳三十六峰迎|无端风雨回中道|负尔樽前望远情
对床盍听风雨情|同胞兄弟亦何止|试于如梦境中听|雨声水声风过耳
风雨满城佳节休|诗翁强项觅因由|不须闰九方为节|眼底黄花即醉游
政欲相携紫翠间|不堪风雨径催还|何时更上月华阁|细认真山与假山
九十日春无几日|不堪风雨竞吹花|舞英逐水向何处|泛泛斜溪伴晚霞
弹铗无鱼归未期|他乡风雨倍凄其|那堪枕上鸡声起|绝似楼头话别时
版籍披寻百两馀|职方诸史进徐徐|不眠终夜坐风雨|争似扬雄校鲁鱼
风雨纵横八面看|巍然此柱欲擎天|壮心已与云龙会|弹指消摩八百年
橘花香覆白苹洲|江引轻帆入远游|千里云天风雨夕|忆君不敢再登楼
寒城眺晚牛羊下|翠荡涵秋鹳鹤飞|风雨灯前话畴昔|应怀坡颍不成归
与子相逢俱少年|东吴城郭酒如川|如今白发知多少|风雨扬州共被眠
行到溪光竹色间|客怀于此最相关|无端一阵西风雨|不许从容坐看山
梦中曾泊洞前船|落絮飞花是去年|今日来寻泊船处|一江风雨草连天
元正但觉晓光迟|风雨霖霖笑语稀|见说朝家推日食|百司守局午方归
何来风雨忽移天|才过花朝又禁烟|怎似深闺身未嫁|桃开梧落不知年
漫道功成指顾馀|瘴乡风雨费驰驱|封侯亦是寻常事|莫把云台易五湖
孤村风雨连三日|秋暑如焚一洗空|睡觉房栊灯渐暗|却寻残梦雨声中
功名富贵两亡羊|且尽生前酒一觞|多种好花三百本|短篱风雨四时香
满城风雨菊开残|过尽重阳客未还|今夕雨窗同话处|得疑剪烛在巴山
风雨中间奔客程|征衣湿尽尚悭晴|可人不见空惆怅|拍拍一湖春水平
已从春草长闲门|风雨连朝不出村|老妇煎茶烧上锉|故人送酒涤山樽
山外圆天一镜开|山头云起似浮埃|松吟竹舞水纹乱|坐见溪南风雨来
云山不受壮心降|无限西风撼客窗|应是夜深知月出|却收风雨入清江
天随手不去朱黄|辟蠹芸编细细香|今夕短檠须暂设|北窗风雨送微凉
风雨来从海外天|灵星海里泊楼船|坐吟苦句斟愁酒|也是清明过一年
吴钩错落白如霜|腰下龙珠夜月光|今日赠君春草去|一天风雨下渔阳
江城风雨作朝昏|愁杀垆边卖酒人|祇有醉时差可喜|不应醒坐过新春
车声尽日滑黄泥|怕听空桑叫竹鸡|风雨不知春早晚|柳条拖绿半江低
名园何事却居廛|永昼游蜂乳燕喧|不计阴晴与风雨|卷帘花蘤在尊前
锦笺牙轴白云词|君外知音更有谁|一榻何时对风雨|与君联臂话相思
麦田日日起黄埃|官长忧民意不开|底是山灵多妩媚|故驱风雨过江来
汉公尝说惠泉师|解讲楞严解赋诗|今日我来师已去|草堂风雨立多时
风雨惊呼未霁虹|笔精墨妙策新功|要令快草三千牍|故借泠然九万风
老夫不是不知时|黄菊芙蓉正要诗|谁信多魔儿女病|催租风雨又攒眉
酒酣步出玉霄峰|此去天关隔几重|霞佩颉颃风雨上|清都只在嘿存中
溪边岸帻醉酴酥|此后残年有亦无|中夜静闻风雨过|只将烛影照身孤
一番风雨过方洲|淡绿新篁渐入秋|歌尽竹枝人不解|隔江谁唱越溪讴
谪仙祠下杏花残|孤客维舟倚暮寒|相好相思不相见|满江风雨夜漫漫
春来风雨耿黄昏|初见青青月一痕|忆自消魂南浦后|不禁描出向前村
干排风雨三千尺|根老冰泉八百年|不用江头唤元绪|何妨湖上识神仙
口诵渊明归去词|岷峨归去竟无欺|高安难弟来相访|细说对床风雨时
凡骨何年蜕洞岩|真龙肯向此中蟠|料应夜半凌空去|雷震千山风雨寒
少时铁马蹴河冰|老去摧藏百不能|风雨满山窗未晓|只将残梦伴残灯
青岚帚亚思吾祖|绿润偏多忆蔡邕|长听南园风雨夜|恐生鳞甲尽为龙
浩歌欸乃客销魂|一抹烟林暝远村|花为忘忧人一笑|不知风雨作黄昏
浮云接地日无光|足力衰迟道路长|都是小儿能疾走|这场风雨却谁当
□□□□□□□|□□□□□□□|□□□□风雨急|枝头尽湿泪痕红
艳歌能起关山恨|红烛偏凝寒塞情|况是池塘风雨夜|不堪丝管尽离声
囹圄空虚入颂歌|雪霜风雨四时和|君王德惠施天下|甘露偏于柳上多
非关风雨能相妒|自是人间胜会难|不为此番游屐阻|连朝终作等闲看
残村时有两三家|缭绕清溪路更赊|客里不知春去尽|满山风雨落桐花
风雨连山松竹鸣|宦途牢落若为情|中宵嘹喨惊残梦|疑是云和重度声
乡评久说雁行贤|剖竹封川与剑川|不用对床风雨约|政成同取旧青毡
弈仙何处石枰空|细细松阴婉婉风|岂为商山难固蒂|共呼风雨上飞龙
洞庭南去竹如云|老叶新梢乱不分|帝子不归风雨恶|深林何处觅湘君
经纶志业终不试|晚岁收功翰墨林|偶向僧坊委陈迹|每经风雨听龙吟
老龙朝吸研池乾|飞落晴波涨黑湍|半醉濡毫一挥洒|满堂风雨渭川寒
燕赵长歌调自悲|山城摇落叹归迟|夜深孤剑龙光动|风雨鸣窗不寐时
春深风雨半相和|节物令人意绪多|中酒何须问贤圣|和诗今尚许羊何
春来不饮动经旬|空戴陶潜漉酒巾|风雨恼春愁独坐|提壶无事故撩人
椿零萱瘁几多年|寸草春晖痛彻天|内付此情谁会者|燕台风雨话灯前
百二山河路欲迷|荒林败冢转凄凄|夜深曾过昭陵下|风雨犹疑石马嘶
重阳风雨会应难|隔夜秋香兴莫阑|记得先人诗句好|菊花还拟腊前看
三年乌府长琅玕|粉箨新梢次第看|今日成林足风雨|坐听清响彻云端
古木长藤半斧痕|霜丛犹自宿篱根|烦君着意防风雨|待到深秋发满园
江心风雨挟龙还|击节中流照别颜|千片布帆如落叶|长空捲影下钟山
平生自许岁寒操|醉日移来三十丁|底事此君亦移转|连明风雨唤教醒
方冬海市见文登|常怪坡翁自托能|风雨十年曾有约|一翻诗案要重誊
春阴垂野草青青|时有幽花一树明|晚泊孤舟古祠下|满川风雨看潮生
苍厓无路烟雾晦|黄叶满林风雨寒|此是人踪难到处|公于何地倚筇看
为爱周园好竹枝|莫因风雨恨低垂|岁寒但保冰霜操|会有凌霄拂汉时
不听挐音分外闲|稳装书画一蓬间|今朝风雨苕川上|扑洒沙鸥第几湾
雨打风吹可奈何|眼看花事渐蹉跎|人今欲去花还好|偏道花时风雨多
九峰只在泖云西|松下来寻隐者栖|隐者不归空见画|满山风雨夜猿啼
云溪吴仲岂凡俦|写得湖山数幅秋|良夜漏沈呼剪烛|不知风雨下前洲
放歌曾是昔年游|濯足看山坐浪头|今日重来人不见|满天风雨过徐州
落叶连山寺不开|夜深骑马踏荒苔|残僧对客吹芦管|风雨龙池飒沓来
高阜荒荒古木稠|南徐江水送行舟|河山已带中原色|风雨今为北道愁
落花风雨逗馀寒|春恨诗成醉懒看|晓起前庭新竹长|墨华书满翠琅玕
古庙香灯几许年|增修还费大官钱|至今楚地多风雨|犹道山神驾铁船
舟子歌残月欲低|一枝苍翠凤毛齐|几番风雨打篷夜|梦入楚云湘水西
风雨虽昏漏不移|百年应未失毫厘|须知万户千门里|正得人间吉凶时
吕城街里听鸡鸣|岂料三年在上京|风雨凄凄今又听|旧时双耳旧鸡声
排山风雨正怀人|阻绝江舟自有神|池塘春草今晨梦|自插荆花满角巾
笔间云气生毫末|纸上松声听有无|收得三茅风雨样|高堂六月是冰壶
夜来风雨酿春寒|断送梨花满地残|最恨洗妆辜旧约|小轩诗酒共谁看
春逐啼莺去不留|一川风雨满山秋|笙歌不到愁人耳|若听笙歌更泪流
知君暗泊西江岸|读我闲诗欲到明|今夜通州还不睡|满山风雨杜鹃声
书剑频年书远征|乾坤于我未忘情|怪来风雨寒更尽|卧听春雷第一声
彩云声断玉箫寒|几许幽情欲话难|尽日伤心人不见|一帘风雨杏花残
胜日春郊马足轻|归来风雨暗东城|阴晴多谢天公巧|容我看山一度行
回龙寺壁看维摩|最得曹吴笔意多|风雨尘埃昏欲尽|何人更著手摩挲
三春复作历阳游|倾听高谈洗我忧|已出重城望宾榻|暗天风雨泊孤舟
两屐新泥蒻笠攲|满村风雨独归时|玉堂天上神仙客|妇女儿童总未知
诗成小见英雄手|笔落能令风雨惊|万古言言有馀烈|从今词翰岂虚名
孱颜突出万峰间|禹穴龙门蚁垤环|夜半扪参穷绝处|半山风雨隔人寰
风采棱棱御史官|旌麾所至庶民安|渭川千亩填匈臆|散作毫端风雨寒
世间凡马那知数|便觉从今一洗空|不遣奚奴严玉勒|恐因风雨渺龙宫
一壶春色玉生光|最爱霏霏绕鼻香|浅醉不禁衣袖冷|幽林风雨夜苍凉
耳根唯愿常清静|更得四时风雨顺|开得眼来一切心|尽为好事善相近
东关白塔何由见|异日曾惊堠子频|千顷波涛风雨里|夜深孤载一愁人
坏墙风雨几经春|草色盈庭一座尘|自是神明无感应|盛衰何得却由人
绿艾青菖风雨忙|维舟击楫酒人傍|清歌窈渺争华满|欲话当年恐断肠
山南未作小徘徊|坐想奔流万壑雷|三峡桥边风雨样|先将此谶入诗来
醉插花枝薄暮归|不知风雨过长堤|夫君信是高阳客|还有新诗马上题
毋嫌声价抵千金|一寸纯钩一寸心|欲识命轻恩重处|灞陵风雨夜来深
平生自许屠龙学|岁晚拟作祝鸡翁|长鸣分送君识取|腷腷膊膊风雨中
昼阑万骑忽东行|鼠伏荒村命羽轻|隔壁但闻风雨过|人人顾影贺更生
十年树底折香葩|蔌蔌浮光弄晓霞|只恨无情是风雨|直将红片入西家
羽短笼深不得飞|久留宁为稻粱肥|胶胶风雨鸣何苦|满室高眠正掩扉
一株薜荔二千银|买得中原万里尘|纵有龙鳞长风雨|不知艮岳属何人
风雨归来问小奴|药栏花架费人扶|黄昏雨歇茅檐月|只有木犀对老夫
春光得令自翩韆|富贵谁知但目前|一夜残红风雨扫|净梳枝叶待来年
梅花影里访幽栖|门掩寒塘水满堤|两度相寻不相见|一帆风雨出梁溪
玉立萧森几百竿|阴晴风雨各平安|石兄节操不可转|宜与此君同岁寒
昔为仙子今为虎|流落阴崖足风雨|更将斑毳被余身|千载空山万般苦
移文先报雁山灵|暂谢喧嚣向此行|盛境也须游历遍|莫教风雨妒春晴
山寒花事自迟迟|归至况当梅谢时|祇有山樱能照眼|属遭风雨又离披
拔碇张篷岂暂停|为贪薄利故轻生|几宵风雨船头坐|不脱蓑衣卧月明
飘风骤雨饷时间|堕蕊飞花满地殷|自是群芳将结实|非关风雨故摧残
风雨虚空不可凭|如何上下恣飞腾|神仙变化谁能识|笑杀终南谭景升
何处山灵不识君|特将风雨涤炎氛|明朝不必峰头立|万壑松涛彻夜闻
草枯霜白泣原鸰|五十三年老弟兄|风雨对床缘未了|荆花重合在来生
剡藤十丈玉参差|风雨阴晴各得之|貌尽此君清迥意|牡丹何苦费胭脂
溪亭山馆隔花分|更起江楼和水云|八月木犀风雨信|遍抽缃帙散香芸
前朝孤冢已多年|望帝何心托杜鹃|石马长嘶风雨夜|松花如雪满山田
冠染丹砂雪剪翎|不因风雨废常鸣|有时失度无人醒|只有刘琨与祖生
此君一日不可欠|独尔梅花动隔年|更有晦冥风雨在|可能相见不依然
尺素频来墨未乾|斋头时得奉清欢|灯前试检题纨迹|风雨冥冥那忍看
从来廊庙出山林|师友相资好弟兄|料得至今风雨夜|山神犹记读书声
立身地位本清寒|下界虚明孰敢干|惊驾不因风雨恶|到头犹守旧苍官
杨柳青青欲哺乌|一春风雨暗隋渠|落帆未觉扬州远|已喜淮阴见白鱼
六样根茎妙入神|两枝风雨更清新|此君族类须收拾|莫使飘零叹失身
露冷芙蓉色不红|孤山无限老梧桐|当时油壁车前路|犹在西陵风雨中
东轩闻道有花开|痴坐三椽首谩回|纵得好晴犹懒看|那堪风雨揭天来
楚山千里望辰州|一月蓬窗不裹头|借问客怀诗卷里|几多风雨几多愁
金阙真黄入靓妆|仙葩何事到鳣堂|只缘风雨要人甚|窖取旃林百斛香
海角偷安昧远图|长驱铁骑若摧枯|公孙剑气如风雨|皓齿佳人学得无
驯养经年聊伺晓|不须风雨迟明呼|年来颇学方仙道|拔宅他时从我无
平生恨不识遵道|忽见此图如梦间|安得羲之九泉底|枯林风雨似初还
渼陂寒水碧溶溶|野客江僧望不穷|更值晚来风雨歇|终南一半浸波中
斜风密雨绿蓑衣|水急船横网伴稀|总是得鱼归不得|不如风雨未来归
金陵子月冻色微|阳精黯淡寒无辉|休衙食罢展书读|风雨扑窗人到稀
马饥人困日西昏|无限归鸦已著村|记取东禅风雨夕|卧无床荐阖无门
骄阳为戾已成灾|赖有开筵周秀才|莫道上天无感应|故教风雨一齐来
香在溪头古晋林|潇潇风雨惯曾禁|休寻白玉堂前梦|自有此君知此心
风雨生寒七日春|梅花落尽杏花新|欲谈旧事推时变|无复当年行辈人
一滴能添一种情|五更推枕梦难成|草堂风雨寻常听|不似蓬窗此夜声
连宵风雨尚联床|乍听荒鸡便束装|他夜梦魂还到此|故人门巷最难忘
曾是陶公手种来|山中风雨老莓苔|伫看贡入明堂用|还似当年宰相才
舍南水落沙成堑|北笋山高鸟自鸣|幸有樽罍供晚酌|不愁风雨阻春晴
日日题诗待海棠|要从地主借绳床|偶因风雨愆期至|已是飘零学退妆
满城风雨近重阳|安得斯人共一觞|欲问小冯今健否|云中孤雁不成行
杉松倒涧雪霜乾|屋壁麝煤风雨寒|我亦平生有书癖|一回入寺一回看
司马频年西破戎|诏书又下九华宫|亲提万卒如风雨|一夜来屯紫塞东
半世云山事未差|江城何恋杜陵花|纸窗风雨乌啼夜|许我三年定出家
江树萧森江水长|今朝风雨又潇湘|冲霄道上迎门揖|笑指看花前度郎
何代奇工碾玉英|细髯纤角尽雕成|烟乾雾悄君心苦|风雨长随一掷声
平羌江上首空回|慈姥岩前定把杯|纵使石肠都忘却|也应风雨送愁来
天昏地黑蛟龙恶|风雨如山擘不开|舟中自有刺蛟手|笑杀舟师捩舵回
二杯兀兀复腾腾|服气烧丹总不能|借问生涯在何许|孤舟风雨伴渔灯
大寒风雨暑不出|公会坐广醵不赴|我奉遗体投遐荒|相尔室中胡不惧
楚乡秋早倦炎蒸|长恨梧桐不可凭|爽气忽随风雨至|晓堂无寐独神惊
连旬风雨蜡梅迟|去岁今辰插髻时|特为托人分觅去|城南折得未开枝
处处箫笳接旆旌|时时风雨送秋声|紫驼白马三千帐|野草荒烟十二城
栗叶翻翻满寺秋|出门风雨未全收|自惭骑马非闲客|可是山僧不解留
人到中年畏别离|况逢多病转相思|夜深风雨满高竹|自起挑灯读寄诗
一泓已脱归涔水|万顷初惊广莫乡|且向江湖成自在|幸因风雨得腾骧
移棹偏惊临水雁|过淮时买出罾鱼|有时得句无人和|风雨寒窗夜读书
高栖只在千峰里|尘世望君那得知|长忆去年风雨夜|向君窗下听猿时
溪堂不到又三日|忽有松声来赋诗|误喜新凉风雨过|懒收窗下著残棋
高树秋声入梦迟|夜来风雨簟凉时|季鹰自解归来好|纵乏莼鲈也动思
不堪惆怅满离杯|水碧沙明两岸苔|无限塞鸿飞不度|二陵风雨自东来
一别黄泉路杳冥|愁云空锁草玄亭|即今风雨罗山夜|猿鸟哀呼不可听
疏竹萧蒿一径深|离骚半卷口长吟|乘舟海外多风雨|可有罗江何处寻
江头风雨连年恶|破屋惊秋复惜春|天上金瓯足时栋|人间白发是闲身
因听儿童读旧书|书中滋味胜当初|几番风雨闲花落|硕果累累蜜不如
一声凤咮朝阳里|慰我鸡鸣风雨思|藐藐大钧那可问|有才动与厄相期
春城无日不思家|风雨经旬损物华|竹色四时长不改|平安先报木犀花
朝来风雨怯轻罗|便觉凉秋意思多|一夜不眠联翠被|馀香消尽满池荷
夜来风雨晓来晴|万里无尘海岳清|白日共看骢马色|青天不负使君名
前度刘郎阻胜游|漫歌风雨替花愁|自怜人与春俱老|底事幽禽也白头
呼童早起折荼蘼|插向银瓶映酒卮|为爱春光晚犹媚|莫教风雨褪香肥
夜来风雨不成寒|似念幽人在考槃|老夫老态月应道|明镜明朝君自看
梧桐萧瑟发清商|秋入屏帏枕簟凉|诗思满怀浑不寐|一灯风雨乱啼螀
手𣃁蒿莱三亩园|红云一片小桃源|无端风雨连宵恶|检校残英有几存
忽然天外片云飞|风雨连江浪溅衣|一笑江神真戏剧|晚晴依旧送将归
风雨潇潇秖一枝|此君高节苦难持|于今凤尾凌霄汉|会见龙孙满眼时
地下修文两玉人|清诗传世墨犹新|却因风雨重阳近|独立苍茫泪一巾
小室潇然一钓蓬|主人闲散似渔翁|有时风雨惊残梦|如在松江烟浪中
文藻翩翩锦不如|江湖风雨怅离居|长卿不是临邛客|谁向云霄荐子虚
高秋风起玉关西|踣铁归朝十万蹄|貌得当时第一匹|昭陵风雨夜闻嘶
晓来宫棹去如飞|掠削鬟云浅画眉|风雨凄凄能自遣|三三五五坐弹棋
可是诗边欠老干|藓床相对话灯残|秋城一夜江湖晚|风雨重阳菊自寒
秦王八骏总龙媒|亲见擒充戮窦来|今日凄凉何处所|昭陵风雨暗蒿莱
竹阁斜溪小槛明|惟君来赏见山情|马嘶风雨又归去|独听子规千万声
解笔淋漓写竹枝|分明风雨满天时|此中意恐无人会|更向其间赋小诗
阿郎裘马欲从军|空说边庭有战云|夜夜青楼买歌舞|愁人风雨不曾闻
弟兄同年复同道|对床风雨每相期|那知但隔篱东水|不见生离死别时
波涛端不为君休|风雨何曾管客愁|自古诗人磨不倒|一樽大笑谢阳侯
莓苔雨过似钱匀|万点沿阶翠晕新|陶铸每凭风雨力|似怜野客太清贫
阵阵花风送雨寒|心随风雨到乡关|遥知松柏山前路|今日邻人拜扫还
眉须如画发高吟|至理清言尽德音|忆雪楼前风雨后|广陵一曲绝于今
伏虎岩头向上层|袈裟几度忆同登|薜荔石屋应无恙|风雨谁明彻夜灯
孤驿萧条风雨夜|夜深窗竹动秋声|离魂无睡难成梦|却绕长廊独自行
筠溪岸上千竿竹|梦想犹疑玉笋斑|只欠吾家小居士|杖藜风雨亦来还
远水平林翠绕城|秋来风雨动离情|玉泉千尺梧桐树|月下时闻落叶声
预向离边把一杯|黄花多意已能开|不忧风雨明朝阻|懒逐时人斗折来
仙袂飘飘拂翠巅|知微来此宴群仙|人间风雨山间月|始信仙家别有天
病怀愁绪两茫然|风雨连朝更可怜|独坐匡床听不得|一壶茗色乱萝烟
藏经阁前风雨横|猎猎梅花飞早春|却似修罗初破日|满天惊散玉龙鳞
道人别我度云岑|归隐茅庵旧竹林|袖里独携东海石|满天风雨听龙吟
箕尾精灵果在无|山河依旧片城孤|也应风雨厓门泪|哭到今朝血亦枯
只愁风雨妒花枝|剪入瓷瓶养却伊|更下重帘深闭阁|忽然花落又关谁
八十蹁跹老阿兄|一窗风雨伴双清|武昌近日音书少|时听湖边过雁声
一楼风雨独离群|药裹诗囊酒半醺|渔浦一篙翻白雪|麦田千顷湿黄云
蜂儿酿蜜心方醉|燕子营巢语未安|开户不知春事老|满帘风雨落花寒
小斋风雨掩蓬蒿|挂席东归忆尔曹|病后中原思赋客|待君来看曲江涛
云捲山光到眼前|满川摇落早秋天|客来系马成何事|风雨寒窗一觉眠
凭陵风雨上崔嵬|一见亲公病眼开|似是前生师弟子|两年今日入山来
鹤林老子久不见|应是山门长绿苔|几日城南风雨过|村村无处不黄梅
繇来此恨好相关|且向东君暂破颜|那管三春风雨后|飞花瓣瓣在人间
浩荡园林风雨声|鹁鸠撩乱亦悲鸣|作毬刺芥风吹尽|薝卜林中特地清
此船载得许多愁|使我樽前感旧游|惆怅扬州十年梦|满江风雨泊瓜洲
酒旆摇摇出竹篱|扁舟远赴野人期|一天风雨晚来恶|落尽白莲浑不知
野桥曲折渡千回|古寺悬知水面开|一夜寒声喧客枕|却疑风雨转山来
脸红消尽泪阑干|似向人前欲诉难|若是东君与为主|肯教风雨尽摧残
庭花烂熳十旬红|绝胜春英二月中|底事夜来风雨恶|胭脂零落粉墙东
春雷唤起苍龙蛰|鳞甲蜿蜒云气湿|道人长镵𣃁茯苓|半天风雨山精泣
细如毛发绿毵毵|寂寞无人共岁寒|万壑千岩风雨面|却宜六月坐中看
春归风雨一朝尽|昼静园林诸趣嘉|蜻蜓出水群掠蚋|鹎𫛥卫巢双趁鸦
憧憧行子青衫湿|风雨濂溪又过门|道化未能三百里|溪桥祠屋愧空存
无酒消忧寒未减|隔帷相对一灯愁|虫声唤觉五更梦|风雨满庭桐叶秋
看山台下水无尘|碧筱前头曲水春|独对一尊风雨夜|不知家有早朝人
天上火云不肯晴|城头霹雳浪多惊|终朝虚觉神灵聚|几日真看风雨生
依约峰峦似竺乾|崟崎岩洞老云烟|有时风雨无人夜|疑有猿声到枕边
数宵风雨碎花心|小巷香泥一尺深|君若归来贫亦好|羞郎妾面岂堪吟
绿暗红稀风雨寒|间关啼鸟怨春残|西南山色多相类|只欠周郎并辔看
结草铺茅不用华|白云深处列仙家|萧骚风雨千竿竹|翠叶浓阴衬碧霞
石犀沉后波涛息|石燕飞时风雨来|堪笑石牛徒解卧|山田无数任蒿莱
满目山川贤否异|对床风雨弟兄同|九江莫作淮西看|记得九江元是东
疏帘薄幔对青灯|鸲鹆喧喧自转更|风雨渺漫人卧病|地炉汤鼎更悲鸣
短筇踏破楚山青|日日苍梧醉洞庭|何事淹留姑孰水|千秋风雨怨湘灵
高楼风雨感斯文|短翼差池不及群|刻意伤春复伤别|人间惟有杜司勋
太常醉搦紫宣毫|不写李王金错刀|阁舍朝回卷帘处|楚江风雨战秋涛
相马评书世未知|要从风骨识权奇|半山妙墨翻风雨|尚有典刑今复谁
四月浓阴风雨来|挥鞭遥指碧山开|征夫讶渡前村水|傍柳穿花去复回
静极初生动即消|无端风雨入清霄|谁知扰扰氛尘内|自有元声在寂寥
一身逋负愁赊酒|满眼关山悔上楼|子细推来惟合睡|五更风雨已如秋
苔色排檐绿上阶|诜诜衿佩集虚斋|耳根厌听闲风雨|惟有读书声最佳
维舟径上岳阳楼|风雨排空暝不收|明日重来天色好|君山元自翠光浮
渊明休弄没弦琴|混沌中含太古音|闻说几回风雨夜|四山浑作老龙吟
苍苔满字土埋龟|风雨销磨绝妙词|不向图经中旧见|无人知是蔡邕碑
蔷薇篱落送春阑|笋葚园林早夏间|牛背牧儿酣午梦|不知风雨过前山
高生击筑和燕歌|客似田光侠气多|行向部中询故事|千山风雨下滹沱
风雨篷窗不昧时|客中情绪总依依|静思成已功难处|私意才行行即亏
寒光交逗眼苍然|半夜人间别有天|想得非仙亦非鬼|四山风雨拥孤眠
竹声枕上报平安|曙色依稀隔幌寒|风雨满庭人未起|蛛丝斜挂碎珠团
彭郎矶畔小茅堂|露满秋林木叶黄|石渚水生鱼欲上|一江风雨夜鸣榔
神如秋水玉如颜|赢得殷郎唤阿环|若向黄陵祠畔过|莫教风雨妒湘山
且容晴梦泊鸥沙|传语茶头莫点茶|山客不归秋自老|满城风雨又黄花
老干悬霜紫翠分|一山风雨半空闻|携琴欲扫苔根石|为写秋声寄白云
江边依旧钓舟横|万事何曾有一成|空忆庐山风雨夜|自吹小灶煮蔓菁
智学文交与命穷|瘴江风雨值衰翁|昌黎送别劳三揖|何似檀栾一笑中
檐前幽鸟自相呼|池上红蕖映绿蒲|五月夜凉如八月|一窗风雨梦南湖
偶因斗暖重寒候|得见笼烟带雾花|却恨经春长闭户|等闲风雨不离家
千里相随论古今|河桥风雨夜沈沈|不知此日江头路|何似当年渭水深
过了荼蘼与素馨|一春风雨欠追寻|却从立夏晴多日|策杖闲来看绿阴
忆昔空斋独寝幽|隔窗风雨忽飕飕|画中却忆山中夜|不得吟秋便见秋
诗画精神二美全|满堂风雨起云烟|更怜彷佛五湖口|欲学鸱夷放钓船
小斋风雨几昏黄|坚坐移时话柄长|忍听乡关近来事|万夫流血恨潘郎
群居抗节德非孤|肯为狂秦作大夫|试想当年风雨里|此身曾屈祖龙无
黑云不散护龙身|坠地房星夜有神|只恐健儿羁未得|潇潇风雨欲生鳞
步上危亭欲细看|忽惊风雨暗江干|此身不作蛮州鬼|犹拟扶筇再倚栏
风雨端阳生晦冥|汨罗无处吊英灵|海榴花发应相笑|无酒渊明也独醒
西戎始定南蛮起|都护能摧骠信威|万里封疆万户口|一麾风雨尽收归
青灯相对同胞弟|白酒交酬异姓兄|风雨似知人有约|终宵都作对床声
藁砧不寄大刀头|化作峰头石也愁|岂有心情管风雨|向人弹泪绕天流
春来花草尽关愁|风雨妨人懒出游|不见鞓红去年面|可怜孤负玉风流
青铜三百买乌鸡|辟地墙东为择栖|更聘一雌全物性|莫辞风雨五更啼
昔曾幞被宿江浔|风雨欺人春未深|转盼六年重到此|越山依旧隐云心
蟹汤兔盏斗旗枪|风雨山中枕簟凉|学道穷年何所得|只工扫地与焚香
绵绵风雨雨鸠催|衰柳朦胧玉作堆|不道陶公秫未熟|烟波一片欲飞来
万叠燕山冰雪劲|万里长城风雨横|君衣云锦勒花骢|此酒一杯何日更
紫毫濡染墨淋漓|木末孤搴诵楚辞|月黑林深湘渚夜|一天风雨泊舟时
青帝工夫在牡丹|花开时节奈春残|坡头况有狂风雨|莫惜金刀剪取看
南山云起满庭阴|帘幕初凉七月深|桃子压枝桐叶老|连绵风雨作愁霖
芦管含愁苦怨春|况兼风雨送行频|数株零落寒云畔|难拣香枝寄远人
数仞墙围石作基|几年风雨长苔衣|英雄地迫难为计|血汗游魂不得归
空传玉匣自神京|大石泉流骨亦清|鸟篆残碑风雨后|依稀犹认雪庵名
两山风雨故留寒|九陌香泥苦未乾|开到海棠春烂漫|担头时得数枝看
仲秋四日雁横天|闭户垂帷意已便|方叹今年时候早|夜深风雨更凄然
三入唐兴寺里宿|闭门风雨云垂屋|今朝披雾立山椒|始识唐兴真面目
玉脆红轻不耐寒|无端风雨苦相干|晓来试卷珠帘看|蔌蔌飞香满画栏
芳春何事恨难消|面面青山对寂寥|五斗欲将沽酒去|满城风雨妒花朝
道途泥滑水溶溶|嗟尔胡为风雨中|闭户熟眠无一事|浮生多谢富家翁
花开心事已蹉跎|每怨春多恨转多|赖有黄花相慰籍|不知风雨又如何
忆昔灯前风雨时|三年相对客心知|宦游乍喜重逢日|又向芳尊说别离
泉来有脉去无痕|水底神龙暗吐吞|莫怪一池杯样小|个中风雨洗乾坤
渡河五里列南山|僧阁连延半岭间|岁暮相招春晚去|出城风雨又空还
乌几绳床诗梦熟|惊闻风雨欲翻江|酒醒忆是长芦寺|半夜松声绕北窗
小亭斜枕石溪𣸣|长夏空山草木薰|风雨忽来归去晚|橹声摇碎一川云
岁晚孤松辄自娱|排行金朵映苍须|不知风雨摧残后|曾有心情管领无
东楼风雨杏花寒|狼籍春衫酒未乾|醉里催诗惊远别|凭将此去报平安
百花风雨泪难销|偶逐晴光扑蝶遥|一半春随残夜醉|却言明日是花朝
曾骑箕毕坐天河|万顷沧溟瞬息过|风雨全潮分一气|禹王尽力不能疏
瀑水长悬纸上声|松烟浮动日微明|疏帘欲捲愁风雨|独拥春寒寐不成
满城风雨冷凄凄|白杨叶飞鸟乱啼|马蹄暗踏十街水|车毂深埋一尺泥
南沙亭上有书来|安得新晴月满台|赋罢豳诗对风雨|江天漠漠鸟双回
病身如鹤寄枯林|浮世无人识此心|不是君来相问讯|四檐风雨入呻吟
川行历览不知劳|我有新诗听汝抄|今日语离还索句|况堪风雨满江郊
松下欹眠客不来|乘凉起坐一衔杯|书声聒耳杂松籁|白昼满天风雨猜
莫道春花独照人|秋花未必怯青春|四时风雨没时节|共保松筠根底尘
稚川不恋晋衣冠|勾漏仙成九转丹|剩得数行风雨竹|人间珍重扫空坛
文章何罪触雷霆|风雨南溪自醉醒|八十年间遗老尽|坏堂无壁草青青
柳梢黄鸟韵绵蛮|风雨将春暗锁关|镇日吟诗无好句|坐看乳燕语梁间
潮平人卧小舟孤|三日船头俗客无|最好向公谈世事|马蹄风雨滑长途
三日炎歊不可当|一宵风雨夜微凉|群龙莫吝为霖手|且与乾坤洗战场
风雨长亭话别离|忍看清泪湿燕脂|酒光摇荡歌云暖|不似西楼夜宴时
天上银河洗甲兵|八方风雨会咸京|洛阳年少偏多事|强说当时未太平
江口传呼大驾临|顺流风雨注江心|风起半山群虎啸|雨来深水一龙吟
风雨飕飕涨碧澜|秋阴漠漠失前山|舟人也学襄王梦|长在朝云暮雨间
七月七日风雨多|御桥南望水增波|鸳鸯自向沙头宿|不管牛郎信若何
渥洼自昔产龙媒|何事开元万骑回|千载韩公称入室|恐惊风雨未应开
风雨舟航未得行|重阳节近算归程|老年自是居乡惯|怕听江湖夜雨声
芙蓉如面柳如眉|春色人间总未知|谁为含愁独不见|夜来风雨葬西施
自笑园丁职事新|一春风雨为供申|笋如滕薛皆争长|瓜似朱陈已结亲
六月四日登草阁|云薄林深暑气消|无赖野莺飞个个|不知风雨一朝朝
来迎官吏说横州|遥立苍厓石上头|也欲乘高闲纵目|黄昏风雨暗江楼
春园花树手亲栽|人去空余草木哀|风雨夜来谁爱惜|庭前折尽数枝梅
昔时风雨留题石|水落江痕长绿苔|多谢鸠兹湖上水|送人千里又东回
仙踪暂隐白云层|大胆雄心似五陵|几度东林风雨过|山灵常护读书灯
今年不上一竿竹|渠岂于人亦世情|风雨尚馀千个在|结巢吾欲听秋声
古砌长衢满绿苔|疏篱多傍水边栽|欲知何处怀平仲|老竹荒祠风雨来
青山何人家|芳草满樵路|猿鹤未归来|残月照烟树
不入红尘市|安居三十年|至今庵下路|芳草碧芊芊
开轩望长野|迢迢芳草绿|持竿彼何人|冒雨驱黄犊
金殿锁闲情|罗襦绣不成|何年芳草绿|相倚睡春晴
湛湛芳草池|翛翛碧霄竹|倚竹漱春流|清气满幽谷
花放不知名|稻秀犹能长|芳草隐清流|但听清流响
惆怅春风暮|怀人兴转孤|夕阳空极目|芳草隔南湖
作客清江远|传书白雁迟|山中有芳草|迟尔把春卮
留春是芳草|送春宜柳花|日长花正乱|谁倚阑干斜
青春对华馆|少饮亦陶然|起步绿芜上|行吟芳草边
绿杨陶令宅|芳草谢家池|开径应须我|酬君未有诗
绝漠无芳草|王孙那得归|最怜双眼泪|不识为谁挥
芳草连日色|古木多清风|挂衣丛薜上|时卧青萝中
野竹通溪冷|秋泉入户鸣|乱来人不到|芳草上阶生
汀洲木叶下|斜日倚湘娥|我欲采芳草|洞庭秋水多
独坐贡闱里|愁多芳草生|仙翁昨日事|应见此时情
鸟道碧苔封|断桥芳草没|峰危似虎蹲|树古如龙屈
芳草连天碧|苍烟满眼飞|离心正断绝|独宿倩谁知
一官叨下秩|九棘谢知音|芳草文园路|春愁满别心
芳草满中庭|青苔映四壁|飞鸟不知还|从谁破寥寂
山倚鹧鸪岭|城临白马场|东风无限事|芳草自斜阳
昔别莺花早|重经梅柳春|高云断去雁|芳草未归人
芳草满春原|青骊度郭门|回看天厩上|若个是承恩
山中白日迟|湖上青春早|美人不我期|谁与玩芳草
夭桃与芳草|艳色明朝阳|思君念华旦|贱妾惜容光
目断羊肠险|身骑牛背安|夕阳芳草外|短笛数声寒
蝴蝶与芳草|相怜不为春|罗裙深浅色|愁杀冶游人
曲中花半开|羯鼓莫频催|芳草思公子|春从濮上来
零乱委空风|悠扬点芳草|却为身最轻|华堂等闲到
流目春林表|朝旭散清华|鸟声啼不尽|芳草碧无涯
水面落花红|天涯芳草绿|王孙归不归|此恨何时足
送君出门前|门前有芳草|莫将红粉楼|不及长安道
去去城南路|我马忽以停|知尔不行意|春原芳草青
去年看花处|不见有人行|蝴蝶犹飞去|满园芳草生
君趋鸾凤群|我牧牛羊道|别去各天涯|愁心寄芳草
绛石蒸暮霞|练江拂晴昊|长风吹兰苕|波涛在芳草
能闲芳草意|不竞白云心|问字时相过|清言淡可寻
聊行弄芳草|独坐隐团蒲|问客茅檐日|君家有此无
云根翳金英|零露杂芳草|忆昨南山行|相逢正秋晓
芳草生书带|香芸辟蠹鱼|钩帘双燕入|长日坐看书
湘皋风日美|芳草不胜春|欲采纫为佩|惭非楚荩臣
泽国春风老|杂花间芳草|门前车马稀|竹叶无人扫
雨馀芳草香|风起游丝动|幽禽四五声|说破春眠梦
芳草春来绿|闲花雨后红|思君不能见|怅望画楼东
春水绿涟漪|春山响画眉|汀洲有芳草|随意咏江蓠
清沂河上路|芳草东西渡|时有读书声|云山自朝暮
朝出太平堤|逶迤芳草齐|杨花飘作絮|触面使人迷
啼禽通梦寐|芳草过比邻|暖逼花期促|愁牵酒量伸
布衲披云去|蒲团向月裁|故园芳草色|应遍雨花台
春色二分过|花枝一半开|天涯芳草遍|游子几时回
一病又十日|春归了不知|开门见芳草|不省是何时
白鹿今何在|清泉故自流|淮阴祠下道|芳草漫生愁
柱杖墙阴润|闲寻荠菜挑|不禁芳草外|初日下梅梢
敛眉语芳草|何许太无情|正见离人别|春心相向生
景好身还健|天晴路又乾|小车芳草软|处处是清欢
芳草温阳客|归心浙水西|临风青桂楫|几日白苹溪
君王不可见|芳草旧宫春|犹带罗裙色|青青向楚人
车痕马迹遍江湖|且捲琴书又草庐|芳草两堤三月暮|故人千里一书无
不知何事伤游子|漫折闲花尽日吟|转觉忘机是啼鸟|静依芳草说春心
节假君王不坐朝|斗残芳草日难销|樗蒲长幸皆宫戏|输与昭容玉步摇
昔闻种玉就蓝田|未信藏花结碧阡|芳草不须环翠幄|夜深还送买花钱
清溪一道出寒林|莲宇萧条野树深|无数青山看不厌|白云芳草两同心
听雨西堂夜寂寥|绿波芳草恨迢迢|东风解送离人梦|曾过溪南第几桥
鼻绳拽脱了无拘|慵有馀兮顽有馀|芳草满前浑不顾|眠云卧月只如如
半溪松黄堆碧波|狂夫于此欲如何|洞天春晚归不得|司马悔桥芳草多
晚风吹雨过西畴|恻恻轻寒似早秋|燕乳鸠鸣春又老|可堪芳草唤人愁
离离芳草满吴宫|绿到台城旧苑东|一夜空江烟水冷|石头明月雁声中
飞雁啼莺向晚闻|江空烟净酒微醺|不须远望怜芳草|更与高歌落海云
芳草池塘梦惠连|临风得句忽清圆|年来每愧天才短|袖里应无笔似椽
清閟阁前芳草绿|小蓬壶上落花多|吴山西畔人何在|遗墨空存晋永和
古壁伤情忆旧题|连天芳草望空迷|沉吟此意向谁说|合尽碧云日又西
会时曾忆梅笼雪|别后常怀月照沙|到底多情是芳草|长随离恨遍天涯
两年说归明日归|江头草软花芬菲|风调江净船行驶|好看芳草怀春晖
远烟芳草媚斜阳|萧索邮亭一望长|尽日倚栏还独下|绿杨风软杏花香
芳草垂杨弄色初|山中好酒想踌躇|他时驷马乘如祖|莫忘今朝跨蹇驴
十日春无一日晴|玉阶芳草傍愁生|筚门静掩飞红乱|听尽流莺自在声
稚子持竿坐芳草|鱼儿跋尾出浮萍|会稽巨犗沈犹脱|沧海骊龙睡不醒
十年芳草惜离群|海上朱幡忆暮云|何意归轩停楚泽|万山黄叶独逢君
江头独树起孤烟|江上云开雉堞连|芳草萋萋归鸟没|望乡犹在夕阳边
登楼高处谩跻攀|十二栏干夕照间|树色满堤芳草绿|不胜清思绕湖山
偶随芳草踏斜晖|石径云深翠滴衣|两袖天风明月上|杖头挑得树阴归
满林钟磬夜偏长|古鼎闲焚柏子香|石榻未成芳草梦|西风吹雨过池塘
月明吹笛过前溪|牛背归来夜不迷|还似小西门外望|淡烟芳草路东西
芳草台边魂不归|野烟乔木弄残晖|可怜高祖清平业|留与闲人作是非
怜汝多才不遇知|青山归著薜萝衣|只今芳草王孙日|遥忆狂歌醉舞时
步寻芳草坐班荆|照眼林泉动客情|安得长年专一壑|北窗高卧更何营
一春十病九因酒|三月都无两日晴|明旦乘驴芳草路|绿杨深处听啼莺
楚泽春残雨又风|啼莺芳草思无穷|芜菁满地黄金烂|不及蔷薇一点红
芳草长含玉辇尘|君王游幸此中频|今朝别有承恩处|鹦鹉飞来说似人
夕阳芳草翳王孙|底事凄凉不可闻|怪杀豪家深避客|迩来联月不开门
我将策马入神京|诸子乘舟远送行|芳草落花三百里|依依总是故人情
天涯岁晏雪霜繁|又见春风落塞门|一望秦川肠一断|欲持芳草问王孙
三月正当三十日|把酒题诗兴不悭|汀洲芳草不归去|留得春光总是闲
为怜春去不登楼|才上南楼动远愁|满地落花红雨乱|接天芳草绿云稠
一川芳草接浓云|拂地垂杨带雨昏|蓑笠不堪牛背湿|迎风呼犊趁柴门
嫩水浴凫芳草短|淡烟飞燕落花天|绿杨也识春来暖|一夜东风脱却绵
幽人春望本多情|况是花繁月正明|竟夕无言亦无寐|绕阶芳草影随行
春来芳草踏成蹊|半是车轮半马蹄|多谢清明三日雨|旧痕新绿一般齐
赵尉城头数雁飞|连云宫殿掩朱扉|炎州岁岁多芳草|从此王孙怨亦稀
楼下春郊白马嘶|楼上佳人玉箸啼|自是王孙归未得|肯将芳草怨萋萋
指数春回驱岁寒|催令花落鼻先酸|要须晴昊开芳草|乱插繁华足意看
盆池芳草绿菲菲|灯下残香袭苎衣|山漏声稀夜何许|先生犹未掩书帏
春雨霏霏映茅屋|空庭无人芳草绿|相思何故不成眠|一夜南风笋成竹
琴衣书幔未全乾|试学神仙夜爇檀|尽日无言对芳草|南山兰似北山兰
芳草连云水拍溪|春山树树子规啼|东风何事催行客|偏遣残红趁马蹄
绿阴轻处记春踪|芳草虽残饮兴浓|明日清和天更好|不须愁听晓楼钟
盎盎春泉自满溪|花藏归路使人迷|少年误逐车轮去|芳草斜阳何处堤
城南牡丹一百本|翰林学士走马来|渡水杨花逐飞燕|蓟中芳草送春回
归涂检点物华非|黛色随风上柳枝|扑扑晴香恋芳草|却疑春去未多时
因随芳草行来远|为爱清波归去迟|独步独吟仍独坐|初凉天气未寒时
马嘶芳草正清明|高下风花远近亭|他日金台谈旧雨|青山总是故乡情
著雨杨花困舞绵|煖风扬作晚晴天|一场春色归何处|芳草斜阳淡淡烟
闲庭芳草日分长|疏雨高槐夏转凉|一片乡心千里目|青山无数晚苍苍
萋萋芳草怨王孙|风雨千山暗泪痕|兰佩自怜缘帝子|江潭心事许谁论
惆怅机中织锦人|流黄捣尽已经春|不将芳草伤心碧|博取宫花刺眼新
王孙昔日甚相亲|共赏西园正媚春|醉卧如茵芳草上|觉来花月影笼身
凝烟芳草入疏帘|过雨闲花点涧泉|正是清明时节近|鹧鸪啼过夕阳天
宿粉栖香乐最深|暂依芳草避春禽|晚来风起还无定|舞入梨花何处寻
小桥南北总春风|多少诗情杖屦中|高阁卷帘还坐我|天涯芳草更无穷
雨来马上扑征衣|芳草萋萋去路微|况是江村寒食候|鹧鸪啼处乱花飞
落尽棠梨水拍堤|凄凄芳草望中迷|无情最是枝头鸟|不管人愁只顾啼
芳草随君自有情|不关山色与猿声|为看严子滩头石|曾忆题诗不著名
芳草春烟锁故庐|泊舟南浦近何如|客囊共诉黄金尽|欲问平安但寄书
改罢新诗独自吟|忆君不至意沉沉|疏花对雨平栏静|芳草和烟古巷深
红乾绿淡有馀香|芳草芊绵苑路长|鶗鴂一声寒食雨|游蜂应为百花忙
地近青春人迹稀|白云芳草静岩扉|主人何处𣃁灵药|不向苍崖唤鹿归
无穷芳草度年华|尚有寒来几种花|好在朱朱兼白白|一天飞雪映山茶
古沟芳草起寒云|断续鸿声到晓闻|万里江山今不闭|死生同恨旧将军
万青一色拥柴门|九曲六流同绕村|山水不知行客老|年年芳草游王孙
春入西湖到处花|裙腰芳草抱山斜|盈盈解佩临烟浦|脉脉当垆傍酒家
花落长门日易昏|不因芳草为销魂|玉阑干外东风过|吹落罘罳月一痕
竹里柴门尽日开|半园芳草半青苔|恨无名酒山翁醉|畏有高轩俗客来
闻道春游玉辇骄|阶前芳草向人消|不知妾貌能如昨|镜里双眉久未描
檐楹山影水光中|携酒来时伴钓翁|四岸烟云芳草绿|一栏风雨落花红
出郭来寻野店春|暖风芳草驻游轮|隔墙定是有花处|夹蝶乱飞香扑人
风鬃云锦别奇姿|蹀躞摇头破枥时|知尔雄心非栈豆|绿杨芳草正秋迟
服箱力穑不知年|报主多情只自怜|好是野田春种后|饱肥芳草卧深烟
黯澹江村春日斜|汀洲芳草野田花|孤舟横笛向何处|竹外炊烟一两家
甲第新成高入云|风流廿载忆徵君|亭亭独鹤閒芳草|惟有诗书日夕闻
城上风光莺语乱|城下烟波春拍岸|绿杨芳草几时休|泪眼愁肠先已断
庭前芳草绿于袍|堂上诗人欲二毛|多病不禁秋寂寞|雨松风竹莫骚骚
去年芳草又萋萋|休叹王孙犹未归|更见春深送春雁|三三两两傍云飞
一自长门芳草生|六宫怕见柳梢青|玉楼春尽君王懒|大小梁州不忍听
绿回芳草春长在|梦与浮云一段空|休向玉泉悲故国|咸阳无处问秦宫
惠连诗句颇清新|芳草池塘处处春|莫道汝兄能便似|似兄那用不清贫
进驭归来日未西|落花芳草满池泥|也知枥上无凡马|牵过天闲不肯嘶
日日看山退食迟|满庭芳草客来稀|宦游久有思乡念|只恋清闲尚未归
谁家方响闻莺声|恰似年时在帝京|宝马金鞍芳草路|却教潘鬓二毛生
烟深堤下绿丝新|花鸟中原过一春|尺素淮河须早寄|天涯芳草待归人
松坞高眠深闭关|清词白雪落人间|我欲相从迷所适|却随芳草到春山
春风著物便超摇|已觉三阴次第消|明日江梅吹尽雪|却看芳草似裙腰
堤树枝条老更成|岂容他处夏阴清|东风不惜吹芳草|绿满鹅儿燕子情
千点万点野花落|一声两声山鸟啼|记得旧游芳草路|石桥流水竹门西
长门芳草绿茸茸|辇路年来草渐封|怪杀海棠花上月|夜深偏照绣帏重
尽日含毫有所思|残花应逐夜风吹|春郊雨尽多芳草|立马烦君折一枝
燧林芳草绵绵思|尽日相携陟丽谯|别后巏嵍山上望|羡君时复见王乔
细雨冥冥昼掩扉|更无芳草有垣衣|人生一世邯郸梦|老病无眠梦亦稀
萋萋芳草白鸥洲|欲乞先生数笔留|着个藤蓑憨老子|钓竿终日在船头
风吹山色度帘栊|指点荼蘼半已空|二十四番花信过|独留芳草送残红
空山宿雨涨前溪|芳草连云欲渡时|落日人心急星火|招招舟子更来迟
去年寒食姑苏馆|吟到吴歌子夜声|犹记春城芳草渡|一帘花雨画船行
𫛸鴂声中花片飞|楚兰遗思独依依|春风先自悲芳草|惆怅王孙又不归
客中午日嘉禾郡|江上清尊父子情|芳草亦能醒醉眼|榴花何处独分明
似闻寂寂带经锄|老圃何知莫问渠|况是汉阴机事息|岂忧芳草翳嘉蔬
宝鸭池边芳草凄|翳门关外半斜晖|独怜华表孤高鹤|不共樵云一队归
澹烟芳草乡心远|细雨梨花客梦孤|十载故庐茅捲尽|春风知有燕归无
黑河芳草接平沙|不独龙媒产渥洼|万马群中有良骥|莫令长阪困盐车
枯藤老大似虬悬|一榻留云对洞门|无复高人眠醉石|空留芳草引王孙
马家宅畔无乔木|徐氏门前芳草多|留得白头渔父在|年年长笛送沧波
洞门深锁瘴烟收|斜日苍茫紫翠流|千里空明频入望|平原芳草暮云浮
新晴欲上南楼月|柳可藏鸦水蘸墙|无限客愁芳草里|不知风雨阻斜阳
问君衣带近如何|我道思乡减去多|况是王孙芳草外|休添离恨画双螺
山外晴云数点鸦|寸心芳草共天涯|夕阳城上游人少|十二栏干杨柳花
㶉𫛶鹭鸶相对闲|落花芳草雨斑斑|清歌一片云中起|知是吴姬荡桨还
北固楼前一笛风|碧云飞护建康宫|江南二月多芳草|春在濛濛细雨中
病骨支离睡半醒|雨馀芳草入帘青|焚香隐几无人到|读尽黄庭一卷经
十年夫妻五年离|况是来归未有期|岂乏朱楼不堪倚|天涯芳草正萋萋
芳草盈盈水涨陂|浅篙惊动碧琉璃|心情自逐游丝起|爱入春风夏禹祠
红酣紫腻不胜春|肯上先生垫角巾|芳草醉眠今老矣|惜花心在怕花嗔
风捲高花舞成雪|雨湿芳草绿侵云|层轩独立时惆怅|淮北春光过五分
垂老犹疑宝掌翁|一龛枯坐万山中|闭门不管春来去|芳草满阶栖落红
波上荻花非雪花|风吹撩乱满袈裟|如今岁晏无芳草|独对离樽作物华
采石矶头春水平|长干桥下暮潮生|谁能载酒寻芳草|杨柳堤边信马行
疏雨微云隔岸山|乱花芳草曲江干|谁家帘幕临官道|一阵东风燕子寒
斑斑文羽类山鸡|曾记诗人旧品题|春暖平原生育盛|碧坡芳草任依栖
柳叶初黄枫叶丹|王孙不归芳草残|悲秋岂是老年事|也学少陵聊自宽
梅花枝上雪初融|一夜高风激转东|芳草池塘冰未薄|柳条如线著春工
芳草茸茸没屦深|清和天气润园林|霏微小雨初晴处|暗数青梅立树阴
杨柳春风三月三|画桥芳草碧纤纤|一双燕子归来后|十二红楼捲绣帘
墨迹歌残知为谁|未成短韵先成悲|数声啼鴂怨芳草|不是闺人亦泪垂
北望中原隔虏庭|汉家遗恨付沧溟|李陵台下多芳草|不似明妃冢上青
露漙芳草绿茸茸|淡霭轻烟古画中|行尽葡萄三十里|海山青处日初红
朅来林气初凄紧|芳草平原雉求牝|日斜老圃荷锄归|更过前林采芝菌
雪后潮痕上钓矶|江南天水一丝微|萋萋芳草迷禾黍|何事王孙尚不归
高楼雪后见梅花|病起东风感岁华|燕子不来春又晚|独怜芳草遍天涯
御沟梅柳寒犹噤|芳草池塘暖尚微|玉色怡融何事喜|一年苔绿遍圜扉
酒中别意画中花|梅半残时柳半芽|我欲桥边添个客|醉眠芳草不思家
芳草迢迢客路长|柳边吹絮燕泥香|桐花拆尽春归去|犹倚危阑问夕阳
皛皛晴云芳草堆|千花万花相映开|东风吹雨入山阁|啼鸟一声何处来
醉翁昔日经行处|遐想英风万古愁|芳草斜阳浑似旧|茫茫江水自空流
花开花落尽由风|数日荣衰事不同|庭下晚来犹可玩|绿苔芳草缀残红
飞构凌空际楚天|远临衡霍见湘烟|阁中歌舞今谁在|芳草春波似昔年
扬州何逊多才藻|秋水金塘艳碧蕖|深院闭门芳草合|小帘低护杀青书
乍晴幽步踏斜阳|残潦青苔曲径荒|风掷落花填小堑|雨催芳草上空墙
绿柳堤边别马嘶|离云惨淡结秋虚|愿将芳草相看泪|化作□江双锦鱼
一曲琵琶可奈何|昭君青冢恨消磨|可怜西地黄云起|不似连天芳草多
风流疑是楚莲香|曾惹蜂忙与蝶忙|极目彩云歌舞尽|大堤芳草断人肠
晓试春衫雨雾中|半庭芳草湿残红|杜鹃啼过斜阳去|又是楼头芍药风
苏哥风味逼天真|恐是文君向上人|何日九原芳草绿|大家携酒哭青春
烟笼远浦迷芳草|日照澄湖浸碧峰|幸有清樽堪酩酊|忍陪良友不从容
滋兰九畹空多种|何似墨池三两花|近日国香零落尽|王孙芳草遍天涯
悠悠信马春山曲|芳草和烟铺嫩绿|正被离愁著莫人|那堪更过相思谷
回途玉马休相伴|背角泥牛莫下鞭|多谢乾坤垂覆载|闲云芳草姿情眠
独木桥头芳草齐|野人缚屋正临溪|日长课罢浑无事|自向花檐扫燕泥
堤上寻春步较迟|马嘶芳草燕差池|南楼烟雨清明日|正是佳人堕泪时
闲登朱亥游侠墓|却望梁王歌吹台|台上墓边芳草绿|游人心事立徘徊
绕庭芳草燕差池|满院清阴树绿离|帘捲不知西日下|自持閒客了残棋
水华烟态压回汀|客至无情亦有情|芳草不须缘短梦|一番新绿满塘生
柳畔花边醉复醒|乾坤消息不曾停|明朝莫道春归去|芳草窗前照旧青
旧日池台今已非|凄凄芳草怨斜晖|到来两颊河山泪|赢得前身未溅衣
落尽海棠水拍堤|萋萋芳草望中迷|无情最是枝头鸟|不管人愁只管啼
谁教窄路恰相逢|脉脉灵犀一点通|最恨无情芳草路|匿兰含蕙各西东
行到河边从此辞|寒天日远暮帆迟|可怜芳草成衰草|公子归时过绿时
青山好处杜鹃知|芳草离离正绿滋|我已颠狂无藉在|又随名胜学题诗
山门半掩浮云阙|古道人稀芳草歇|夜深零露滴秋香|幽人独步青萝月
雷塘别有风流坐|可作南舟两日行|江水自流春自好|不知芳草为谁生
形影相依自两生|重游春苑不胜情|如何芳草横门月|又度阳关曲里声
莫谓秦关腥未埽|漫云汉布图不早|壮猷但得周方叔|边郊到处生芳草
百和初薰越布衣|一年春尽送春诗|满庭芳草坐成恨|贫过长安樱笋时
芳草晴时春日低|樱桃花发乱莺啼|也应船上看山色|不似青山送马蹄
春来一月苦阴雨|少顷雨晴邀客嬉|金斗城西芳草路|水边杨柳青离离
绿杨芳草自年年|人老逢春重喟然|六入傥能除旧习|三乘端许结新缘
乾坤万古几昏晓|兔走乌飞不暂停|去日荻花秋索索|归时芳草又青青
十日𫞚城未出门|登车芳草暗平原|深红浅白花无赖|转为春光一断魂
春来几度送华辀|芳草多情柳亦愁|不惜裁诗写离恨|道傍只恐鬼揶揄
上苑不堪芳草绿|南山遥望白云明|欲从银汉传春信|玳瑁楼前紫雁声
一呷春醪万里情|断肠芳草断肠莺|愿将双泪啼为雨|明日留君不出城
芳草无边似绿江|高楼临眺客愁降|向东一面尤奇绝|尽放钟山入小窗
原头芳草绿如茵|寒食江南已过春|飞絮漫天兼绕路|落花如海倍愁人
野色空濛锦鴂啼|东风吹雨湿罗衣|一堤芳草花开遍|落日马嘶人醉归
云树重重和泪吟|故宫遗庙有知音|秦吴万里皆芳草|染到山花恨最深
相持未定各为君|秦政山河此地分|力尽乌江千载后|古沟芳草起寒云
芳草暗分流水绿|老松刚借远山青|独拈铁笛溪头立|吹与洞中仙子听
太行千里连芳草|独酌一杯天地小|醉卧花间人不知|黄莺啼破春山晓
屈曲山腰一径通|乱云芳草思无穷|尘埃从此去人远|我欲诛茅寄一峰
榕阴满地净芳尘|别岸残花为送春|芳草十年风咏客|闲窗今日昼眠人
何缘生死亦离居|芳草埋香哭少姬|几度西风明月夜|孤桐细雨续青丝
阳坡日暖眼迷离|芳草春眠对两儿|谁道姮娥曾作伴|广寒孤宿已多时
经年列馆帝城东|日日郊游引辔同|醉里忽闻歌别调|愁看芳草向春风
夹浦桥西芳草新|当时此地共迷津|年来买遍松陵棹|犹是江边失路人
芳草涧边灌水阴|青青别有岁寒心|却缘飘落秋风后|才子临流亦费吟
帘捲轻寒春帐空|梦残芳草雨摧风|隔窗阵阵声偏急|狼籍庭前一夜红
柴门竟日无车马|芳草沿阶一径荒|珍重祝融随世态|煌煌不到冱阴乡
芳草笼烟复笼雾|绿阴不断山如暮|落花故拂倦游人|指点前村问来路
一声镊子噪秋蝉|门内老僧惊昼眠|毫发尽时髦发在|夕阳芳草自芊芊
玉手纤纤捧玉杯|仙郎南去几时回|天涯到处生芳草|须记凌寒雪里梅
何处竹枝歌一声|片帆渺渺度空明|溪桥曲岸人孤立|芳草闲云万种情
十年华发傍风尘|薄宦谁怜似积薪|虾菜扁舟差不恶|忆君芳草五湖春
鸳鸯坡上是行宫|又喜临歧象驭通|芳草撩人香扑面|白翎随马叫晴空
独立高城四望低|望中无物不堪题|欲知春事几深浅|芳草青青犹未齐
长茎短茎芳草翠|东个西个秋虫寒|平白祖翁田一片|时人莫作画图看
隔得卢家白玉堂|蜂争粉蕊蝶分香|不随残雪埋芳草|若个伤春向路傍
闲看飞鹭浴新晴|芳草如茵一簟横|昼永睡残无底事|风敲松子落楸枰
濯锦江头芳草绿|成都新酒家家熟|有钱且向酒家眠|劝君莫去临邛宿
芳草未应羞鹎𫛥|潜鳞终是畏提壶|蔡经背上痕犹在|更念麻姑指爪无
何所独无芳草兮|归田有计一何稽|吾侪流落岂天意|俯仰天地身醯鸡
烟铺芳草正绵绵|藉草传杯似列仙|暂辍笙歌且联句|含毫花下破香笺
姑苏台下垂杨柳|曾为张王护禁城|今日淡烟芳草里|暮蝉犹作管弦声
林密深藏三四家|隔墙古柳著栖鸦|牧童两两眠芳草|不管群牛食豆花
谷雨初乾可自由|荷锄原上倦还休|醉迷芳草生春梦|谁识东陵是故侯
陌上偷来为看花|饶声鹦鹉莫夭斜|犊车缓缓随芳草|不去桃源阿母家
碧飞红断正伤春|万里天涯一病身|芳草路长楼百尺|楼中更有凭栏人
数株疏柳数枝柔|带雨临风不自由|芳草已随春浪变|竹西犹看御龙舟
割尽齐封奉鲁元|更开沁水占名园|何如帝子空山外|落日骑驴芳草原
越王城里尘随马|刺史衙前吏喝人|此日王孙不归去|旧游芳草可怜春
鸿沟迢递接荥阳|芳草瀰漫古战场|说尽兴亡无限事|数声啼鸟在垂杨
荒冢无人捧土修|夕阳芳草替生愁|路傍知是谁家子|犹把花枝插满头
蓟门芳草𣨼雕鞍|下马胡姬酒未阑|金印不关明主惜|春来质子遍长安
怯雨愁花过一春|娇娆半是女儿身|朝来逐伴斗芳草|门外天风吹倒人
新烟旧雨叹沉沦|又过江城十月春|杨柳渐看能赠别|故园芳草未归人
弄珠滩上欲销魂|独把离怀寄酒尊|无限烟花不留意|忍教芳草怨王孙
新买茱萸半亩堂|苔侵床足月侵墙|天涯芳草迷归路|病叶还禁一夜霜
芳草凄凄思欲迷|雄蜂雌蝶各东西|殷勤独有黄鹂好|送我终朝着意啼
无穷芳草是蘼芜|绿到天边不见夫|不是多情频化石|人归那识故人姝
绿池芳草满晴波|春色都从雨里过|知是邻家花落尽|菜畦今日蝶来多
五月沙山铁骑罗|将军无那太平何|帐前养得堂人鹿|祇爱行营芳草多
石阙林端昼夜啼|罗生芳草绿成蹊|扶筇携幼出门巷|雨过舟横水满溪
东风叫断杜鹃魂|渺渺平原接远村|芳草不知春正好|夕阳依旧怨王孙
不见高人李抱真|清风巢许若为邻|岁时伏腊村中事|芳草萋萋又一春
鹿眠芳草印春庭|月挂萝窗晓半扃|白发老僧偏爱客|忍寒同看换鹅经
高楼小妇坐吹笙|杨柳春风动远情|却笑天涯芳草色|青青常是逐人行
小麦青青大麦黄|新蚕满箔稻移秧|绿阴马倦休亭午|芳草牛闲卧夕阳
日射湖光宝汞飞|清冰的皪散琼枝|夕阳芳草烟中路|记取篮舆过去时
雨余芳草绿新齐|亭树无人绣幕低|忽漫好风传笑语|流莺飞过杏花西
朝来五马去寻春|谁信家家甑有尘|枕藉道傍宜细问|恐非芳草醉眠人
乍别云间又武陵|重逢笑问橐中金|天涯芳草春将尽|愁杀王孙万里心
绿杨芳草马频嘶|担重奚奴举步迟|小艇不来春水急|沙头独立已多时
芳草原头谷鸟鸣|晚云如意护层城|一尊浊酒三更约|消尽东台夜雨声
斜日会扶岚气暖|好风能送笛声长|倦投芳草人人醉|流出残花涧涧香
阔野微茫入望迷|年年芳草一萋萋|可怜麀鹿搜寻尽|惟见斜阳白鸟飞
一塍芳草碧芋芋|活水穿花暗护田|蚕事正忙农事急|不知春色为谁妍
椒兰采罢馆娃倾|香径惟存旧日名|游客春来吊遗迹|野花芳草不胜情
日照荒城芳草新|相如曾此挫强秦|能令百二山河主|便作樽前击缶人
露凉芳草晓风吹|纱翼轻明水影欹|莫便临平山下去|眼睛双眩碧琉璃
日移花影上疏帘|香鼎烧残逐旋添|春事已随诗入梦|一庭芳草绿纤纤
桃林地瘠奈牛何|此日周王已止戈|芳草平原春万里|牧童能唱太平歌
岘山亭是昔人非|忍读羊公堕泪碑|回首山翁花下处|凄凄芳草晚风悲
北山输绿涨横陂|直堑回塘滟滟时|细数落花因坐久|缓寻芳草得归迟
松下仙舟一叶闲|绿波芳草异人间|莫将云水烟霞兴|共逐浮丘竟不还
绿阴芳草思凄凄|六宫传蜡煖烟迷|沙堤不种隋家树|谁忆曲中乌夜啼
别人杨柳别人花|自对春风感物华|陌上最怜芳草色|王孙多是不还家
借问春归何处所|天涯芳草路茫茫|杨花不解留春住|空逐东风上下狂
不见梁时说法僧|一台芳草自青青|满山码碯殷红子|空验天花旧点灵
放翁归日鬓初星|几从琴尊上小亭|芳草不知人已去|春来依旧自青青
江山迢递水东流|芳草无情管别愁|若听春风商女曲|天涯人在古扬州
道人居处若云浮|枯木偃蹇忘春秋|西山雨后见红日|芳草长林自牧牛
绿杨芳草长亭路|年少抛人容易去|楼头残梦五更钟|花底离情三月雨
石头城上客|领取一枝梅|何事春消息|今从江北来
江县红梅放|雪中先满春|杏园消息近|为报探花人
明月西湖上|清光儗旧时|东风露消息|香雪满南枝
上古有神仙|一去无消息|峨峨碧岩前|独遗隐仙迹
观棋不作秋|观斲不作石|要知丽泽功|祇个是消息
别去无消息|相思空断魂|中原多侠客|谁是孟尝门
来把青竹竿|学钓水中鱼|经年消息断|疑有故人书
一冬不曾寒|新年寒始极|多谢涧边梅|报我春消息
同人久别离|消息不曾知|心似长堤柳|千丝又万丝
曾骑五花马|山水恣遨游|一去无消息|空存旧酒楼
白云隔尘喧|虚堂太岑寂|寒尽春自来|莺啼报消息
窗间月色微|薄雪自风吹|谁得春消息|南枝定北枝
小雨湿红蕤|轻飔动碧池|东君送消息|预作探春诗
飕飕万峰顶|宇宙尽闻声|会得真消息|知予是强名
钱塘江上水|几载独朝宗|到海传消息|殷勤起卧龙
天运自消息|诗人费平章|何花春不红|何草冬不黄
金陵烟草绿|玉塞霜天白|万里隔关山|年来断消息
园林尽摇落|冰雪独相宜|预报春消息|花中第一枝
老枝如屈铁|陡觉数花新|若露真消息|能令大地春
千峰拥禅刹|一见濯天池|心源通性海|消息几人知
寂寞支机石|当阶鸣促织|轻罗稳称身|欲寄无消息
著力因求得|得后何庸力|无力却有力|绵绵自消息
岁去暗须惊|春远似相识|梅花在陇头|为我传消息
雷风火泽水|独艮不言山|朔易指方位|万形消息间
晴云漠漠水潺潺|危阁春归白日闲|若问祖师消息处|眼前环列是青山
只办茶杯与酒尊|山中寒日易黄昏|今年闰月迟消息|枉费清宵几梦魂
青春归去岂无情|分付朱明事已成|为向残年问消息|再吹阳律到枯茎
想得瑞香花日多|水仙消息又如何|篱边尚有馀香不|兰茁新芽长进么
红日低沉复上天|月光破缺又生圆|如何一去无消息|惟见楼头柳树烟
君恰来时我欲归|沅江秋雨正霏霏|鹓班若问新消息|为说清霜满绣衣
白鹤山头留几时|白鹤池畔歌来迟|浮邱伯去无消息|老眼而今傥见之
油幕香车细惹尘|家家门额贴宜春|朱楼别锁春消息|鸟语莺啼总𣨼人
落叶飞飞度暗阶|月帘风幔若为怀|琐窗未有归消息|应罥蛛丝上雀钗
口腹由来是祸胎|泥牛相见闹豗豗|莫言去后无消息|黄叶何因引得来
向来一别十番秋|消息中间风马牛|只道故人霄汉去|不应林壑小淹留
晓窗幽磬暮疏钟|晓暮清音消息通|阁以定名成底事|醒醒须仗主人翁
忽见繁花乱客愁|东风寂寞古龙州|故园稚子无消息|坐对寒江月满楼
柳吴兴近无消息|张长公贫苦寂寥|唯有角巾沾雨至|手持残菊向西招
天公用意太勤勤|时遣花王为报春|从此梅花应有语|漏他消息莫冤人
依然红日照窗楣|还是去年消息时|妙理不须寻辙迹|只于生处验新知
千山万水玉人遥|人事音书谩寂寥|惆怅一年春又去|更无消息到今朝
视死生如游戏场|固知老子不曾亡|祇今何处问消息|风递梅花扑鼻孔
寒窗矻矻数更声|灯火无多独自亲|忽报周郎好消息|明朝应遣白衣人
已觉人间万事全|钟情犹为别离牵|但令消息年年好|即是斑衣舞膝前
春归花落鸟无声|一夜闲愁带雨倾|自古浮云本无定|漫将消息问阴晴
今古相逢世所稀|神仙与我说天机|吾家后裔知消息|不落凡间笑白衣
关河犹未息风尘|孤负春来绿草茵|莫报淮南近消息|题诗且慰白头人
梦中棐几得常凭|更有南窗可寄情|便是人间好消息|别无胜解可讥评
四山多风溪水急|陇土何人夜吹笛|几家春梦未知回|起傍寒梅访消息
善财去后无消息|重到华严更几人|尔向那边重到此|为吾拈却故园春
暗香飞沁墨池深|几日春回万玉林|喜报陇头消息好|一枝先寄岁寒心
咬定牙关百念灰|巾单一日两番开|灵山近日无消息|踢起从头探一回
蝴蝶飞飞处处同|漫劳消息过墙东|轻衣薄粉拈来碎|花气薰人恐梦中
玄机粗透古人胸|每说匡来晚未工|珍重芭蕉前夜雨|为传消息到墙东
水阔云深古路赊|五湖禅侣共同家|夜来喜得真消息|无影林中圬木花
天工呈瑞足人心|平地今闻一尺深|此为丰年报消息|满田何止万黄金
春风消息问梅花|冰雪那禁老岁华|有约玉人终不到|凭谁觅得画图夸
两月河流乾欲断|南雄消息了无闻|苦无良策开道路|时复北望瞻风云
此别重逢知几秋|梅花虽老更风流|东君未漏春消息|罚与人间作蹇修
澹月疏星夜色深|长门鱼钥漏沉沉|翠华望断无消息|空听蛩螀彻晓吟
采采寒香把赠频|一枝犹带故园春|凭将驿使传消息|为谢京华久客人
仙鸟飞来练带斜|踏翻云影碧桃花|谁令天上传消息|春到瑶池阿母家
道人三昧一壶中|笔下惊蛇怖小童|日日松间好消息|酒香先过野桥风
家住鄱城小洞天|经年烹鲤尚茫然|几回鹊喜无消息|吹杀灯花独自眠
自从篱菊报香衰|便说南枝与北枝|底事频来问消息|山翁近日绝无诗
冒雪登车倚酒酣|日高犹自怯风严|不须更问春消息|已有天花压帽檐
长途漠漠思凄凄|人尽东还我独西|家在江南消息断|烦君问讯重悲啼
送送晴村两赠诗|高歌足以慰离思|龙潭悬待春消息|早致双鱼慎勿迟
平安消息便千金|梦断重关折寸心|无限归愁因伯季|鹡鸰声急是诸吟
楚乡春冷早梅天|柳色波光已斗妍|淮上雁行皆北向|可无消息到侬边
绿蓓繁时春欲暗|晓霜浓处信初来|今朝消息南枝露|知是微阳九地回
琉璃光里人间晓|俨若灵山未散时|不是青衣轻漏泄|个中消息有谁知
年过不惑便衰残|消息浮生万事闲|惭愧眼前无俗物|举头终日见云山
列派分宗定此图|绳绳相贯兹联珠|不知佛祖未兴日|还有许多消息无
岭南消息报来新|正想梅花傍酒樽|生出两枝遥寄我|道人方便信多门
溪边前日君辞我|江上今朝我送君|自去芦洲寄消息|故人犹在武昌军
去年此日问梅花|未试春风萼绿华|为报东皇好消息|南枝含乳上窗纱
不闻沸鼎烹夷叔|那有云台画四凶|自与心君消息了|却将甲乙问穷通
渥洼久已无消息|皮骨虽存志欲灰|旧日骁腾如梦里|莫教错认作龙媒
林泉人笑凤凰枝|我慕林泉叹后时|盼得人来问消息|太平和尚又无诗
裁罢文章步碧苔|僧房一半白云开|闲中探取花消息|春到海棠枝上来
乐理轩中万卷书|不知消息近何如|料应此夕相思处|人在南窗月在虚
早春相见又经秋|秋水迢迢阻泛舟|每见玉山问消息|荔浆何日寄江楼
十八娘家粉黛残|玉肌罗帐泪阑干|枫亭三日无消息|马上空歌行路难
景寂人闲喜得兼|绝浓峰色又当檐|红梅未放春消息|移向山窗护布帘
玉殿春明乐有馀|万几多暇画神鱼|白沟池上无消息|好与君王寄尺书
每向清宵自省愆|滔滔无奈世皆然|盈亏消息因而悟|万事支颐一听天
为惜佳时暂举杯|春光闻道隔年回|凭谁细话真消息|起向前轩玩蚤梅
幽蹊亲见花苞拆|静室频看香篆移|莫道闲中无事业|此般消息有谁知
身世低回不自期|个中消息更谁知|江边折尽青青柳|才见云头月画眉
天上房星照九垓|翩翩西域画龙媒|昆仑一去无消息|空见人间八骏来
江湖堂北是吾庐|缭绕杉篁蔚有馀|欲问山中近消息|鳞鸿不寄狱中书
使客匆匆感岁华|杏花消息又桃花|江南佳丽春风见|柳絮楼台十万家
传老东山水上浮|玄沙六月雪重裘|旧来消息今何在|千里桐江月满楼
平生事业较粗疏|晚岁欣陪谢幼舆|林下商量好消息|不须嵇子绝交书
投迹空山计已非|江都消息乱来稀|庙前几种春香草|错怪王孙去不归
坏砌颓檐竹数竿|一方深绿照人寒|此时别有真消息|不用清流引激湍
岩花消息晚来风|透出长林万万重|一句好诗拈不出|乾坤都属广寒宫
西望轮台万里馀|屯田消息近何如|烽烟未歇雄心歇|泪尽当年一诏书
金紫玉青世所稀|牡丹花下探天机|仙游秀水真消息|身傍御炉香满衣
行役经秋未到家|入冬消息望灯花|拥衾坐数更筹了|明日春生喜有涯
失脚天台绝顶峰|又来怀玉乱山中|琼桥去后无消息|禅月重重有案公
闻道隆庭竹满园|许分苍翠长儿孙|看看冬尽无消息|始信壮周是寓言
密叶高丛傲岁寒|殷红腻绿映江干|沉香亭畔无消息|赖有霜前秋牡丹
夜坐幽堂听玉泉|松号风吼不成眠|蒲团里面真消息|猿叫千山月正圆
胡床兀兀坐忘情|似向曹溪见老能|若处樵歌好消息|妙高峰上许人登
家在集云峰下居|门前翠竹尽真如|道人若许通消息|邀我须凭雁足书
冲风破雨正愁人|愁得心情没半分|风处吹来好消息|诸峰放散夜来云
细柳桥边深半春|缬衣帘里动香尘|无端有寄闲消息|背插金钗笑向人
玉关消息到长安|处处砧声捣夜阑|想得月残哀响断|一灯清泪剪刀寒
十月潇湘尽放梅|南枝仍避北枝开|客愁无奈春消息|肠断江南驿使来
白白红红春意深|恶风吹折五更心|化工自与时消息|莫负清吟酒满斟
先生万虑尽空时|元气浑沦可得窥|还有发生消息在|挥毫烟雨一枝枝
经年相别无他嘱|莫只波波意里求|病去药除消息尽|红尘堆里等闲游
璧月沉沉过女墙|时闻桂子落天香|三山碧海无消息|双燕归飞秋色荒
南陌东边草染裙|嫩青深翠一时新|王孙去后无消息|春雨春烟恼杀人
庙下春行香雾合|观中朝茹药牙尖|故人别后无消息|荒草生坟白露沾
冲寒来访喜生和|破恨新诗不必多|太皞初还好消息|从今日饮更无何
鹤驭凌云入紫微|水盘山绕五云飞|松杉老尽无消息|犹得千年一度归
东游何见便还西|觅我伽陀要指迷|领取庵头好消息|冬蔬经雨翠交畦
龙虎山中看月高|静无天籁绝纤毫|浑沦消息谁知得|夜半吹笙醉碧桃
碧落班中出镇时|红莲幕里我栖迟|四年两地无消息|好倩西风为寄诗
淅淅西风恼客程|黄堂招饮忽多情|眼中传得春消息|官况梅花一样清
影堂灯火碧荧荧|消息都无去杳冥|曾是向来行立处|纸钱灰烬满中庭
黄鹤楼前一首诗|把将扫帚画娥眉|百千诸佛真消息|觌面分明举似伊
曾障西风十二阑|亭亭醉醒碧波寒|月边青鸟无消息|流落人间作画看
惆怅云陵事不回|万金重更筑仙台|莫言天上无消息|犹是夫人作鸟来
不闻闻了绝狐疑|三界浮嚣总不知|泥牛入海通消息|木马横嘶贯紫微
泽国寒深未见梅|东风何日到南枝|玉堂应有新消息|恐是人间未得知
山崦移来玉一丛|竹林深映小桃红|别来消息知何似|依旧无言对晓风
黄河入海汴东倾|消息沈沈祇涕零|赖有真人翔白水|正须元帅得咸宁
时光有意同消息|寄语烟风须自力|即使秋冬促夏来|何须日夜催春亟
三十六峰凝翠霭|数千馀仞锁岚烟|轩皇去后无消息|白鹿青牛何处眠
杨子桥头送客舟|株陵烟树不胜秋|征鸿过尽无消息|注目寒江水倒流
碧天如水月如钩|金露盘高玉殿秋|青鸟潜来报消息|一时西望九花虬
炼成玉液玉神丹|擒制龟蛇顷刻间|已是中成消息处|玉炉养火莫教寒
残臈应随寒漏尽|新春又逐晓钟来|天公似报春消息|乱剪琼花到处开
塞花原草度交河|往日曾随凤辇过|一自翠华消息断|空将遗恨寄云和
出屋香梢几树花|对花今日柰天涯|秦中驿使无消息|又遣相思梦到家
蕴隆日日等西风|等得西风更蕴隆|四十日秋无点雨|谁将消息到梧桐
我入山来亦偶然|初无消息与人传|训狐缘底潜知得|隔夜飞鸣报老禅
临春高阁上侵云|风起香飘数里闻|自是君王正沈醉|岂知消息报隋军
今岁春归不小心|合将消息报园林|苏公堤上千株柳|二月犹悭半缕金
天工施春不爱惜|乐与枯槎借颜色|岁寒日晚律候严|已遣南枝报消息
霜风吹雁入南云|千里征人枕上闻|欲问梁园近消息|月沈星转五更分
燕无消息雁都回|三叠阳关笛更哀|可惜梅花逢夜雨|一场春怨满苍苔
微吟长啸强跻攀|愁斛多于庾子山|我亦丰凶关梦寐|秋成消息待君还
十指中央了五行|说人休咎见前生|我来本乞真消息|却怕呵钱卦欲成
官程屈指三千馀|颇怪真州消息疏|七月始传江令字|道儿亡在杪春初
初度人人绮宴开|我逢初度不胜哀|慈颜一去无消息|忍对南山泻寿杯
别来消息久无闻|目断江东只见云|遥想苹洲吟咏处|此身岂外白鸥群
洛客病馀淹邺浦|故园消息阻河关|穷愁荏苒年华易|世味萧条旅况闲
不道风尘良苦辛|却停仙仗醉红尘|青鸾一去无消息|只被麻姑误杀人
消息初传信又疑|君亡谁复可言诗|中郎幼女今痴小|遗稿千篇付与谁
晚风一再花狼籍|春去匆匆不可寻|蜂蝶亦如人意薄|便无消息到墙阴
蛟龙窟宅初无底|神禹难穷浅与深|好把凝流消息子|沛然为雨活丛林
家在钱塘身在苏|扊扅消息近来疏|极知薪水无钱买|且遣长须送乘壶
石室流传一草衣|草衣消息了无违|此山只是如如体|休向山中觅祖师
南来消息断归鸿|江国迷春晓梦中|斜带参星杏花白|依稀墙半宋家东
本来方朔是真仙|偶别丹台未得还|何事玉皇消息晚|忍教憔悴向人间
烧药炉存草亦灵|煮茶灶冷水犹清|老仙一去无消息|只有飞泉落佩声
趠舶飞来不作难|红尘一骑笑长安|孙郎皱玉无消息|先破潘郎玳瑁盘
已共红尘迹渐疏|画檐愁见燕归初|无端有寄闲消息|肠断萧娘一纸书
手启琅函喜欲狂|东来消息大非常|偶然题作留香草|洞府新衔号侍香
群凶冗扰心何一|二帅参差意不同|关北翻传消息好|关南河道几时通
南来驱马渡江𣸣|消息前年此月闻|唯是贾生先恸哭|不堪天意重阴云
古庙灵场枕碧巅|松楸依约锁风烟|羽毛一去无消息|堕落人间几百年
灯下穿针影伴身|懒将心事诉诸亲|阿婆许嫁无消息|芍药花开又一春
子湖有狗取人心|见说黄河没底深|华表柱头留语后|更无消息到如今
记得年时雪后村|月明诗酒共黄昏|自从别后无消息|一片相思入梦魂
驻采还年枉费功|羞将老色照青铜|仙方石𩠇无消息|南烛垂珠颗颗红
消息传来竟不真|杨花落后更无春|谁知十载游吴梦|却作桑乾渡水人
两月中原消息断|不应京国亦无闻|庙堂如未弃黎庶|日日诏书清垢氛
芭蕉叶卷久无舒|江口月明多鲤鱼|要得鲤鱼寄消息|鲤鱼长在石岩居
卧龙消息合为霖|别派先通一线心|若向祁山听响震|定知梁父不须吟
水云何处觅行踪|踏破天台雁荡峰|脚力尽时消息在|小芙蓉接大芙蓉
春来苦旱百忧并|伏枕犹增感物清|近得田畴好消息|小池疏雨白莲生
分付诸儿自致身|朝阳阁上看长春|梅边认得真消息|往古来今一屈伸
朱槛烟霜夜坐劳|美人南国旧同袍|山长水远无消息|瑶瑟一弹秋月高
海国人中翰墨孤|国昌风韵正何如|逢人近问春消息|花落花开只读书
闲去闲来自在嬉|故人不记问于谁|都来一个真消息|安用频更可漏为
一树幽花见紫荆|杜陵诗句属吾情|江东消息关河阔|况我平生寡弟兄
身去寥寥无朕迹|此时谁会真消息|黄金灵骨今尚存|指示世人人不识
一庭冰柱初融湿|满阵飞沙又压檐|夺得琼花消息早|扬州十里上珠帘
烟锁空江晓未开|暗中顾影自怜才|岁寒标格不可掩|消息已从天上来
放鹤仙人不可招|断河残月夜闻箫|别来欲问春消息|花落西泠第二桥
消息盈虚久已知|三分天下肯轻为|偶因彖易传心学|千古清祠表永思
黔阳消息近何如|曾否闻歌忆接舆|一曲阳春难和郢|定携诗卷问三闾
曾孙尝会幔亭中|脯擘麒麟酒满钟|宴罢不知消息处|至今乡老望孤峰
衰翁分已绝尘缘|自和新诗醉击辕|不是灯灯相照者|个中消息也难言
朱陆当年此讲闻|晓然义利一时分|要知义利真消息|物我心生胜火焚
公馀闲步山阴寺|小阁临崖面竹开|我欲放怀□□□|故乡消息未曾来
汉武迎仙紫禁秋|玉笙瑶瑟祀昆丘|年年望断无消息|空闭重城十二楼
故无形像显教寻|隐秘踪由自古今|妙法不传经上字|玄门消息冈知深
兰薰麝裛轻绡帕|略许携持又索还|题破白云深有意|要传消息到巫山
千夫赤手缚渊龙|俄听洪音吼梵宫|醉衲不回消息断|高楼残月五更钟
从来造化有何私|自是梅花南北枝|只为北枝太寒苦|东君消息故应迟
茫茫大化任推迁|消息盈虚总自然|若欲个中生去取|请观四十六年前
独秀峰前一朵春|为传消息岂辞辛|归祏觅取住山斧|作个丛林向上人
沉香亭北无消息|魏国姚家亦寂寥|不见君王殿中见|溪园堂下雨潇潇
近来消息愈堪猜|飞鸟无情不肯回|惟有清淮慰人意|春流日日自东来
宴罢瑶池暮雨红|碧桃花落几番风|重来八骏无消息|拟逐青鸾入汉宫
龙子辛勤莳纸田|少年笔势已翩翩|欲知圣处真消息|不是原夫一两联
今年生事殊非旧|昨日仍非今日人|欲向东君问消息|西风不送陇头春
关山迢递古交州|消息真传解我忧|独在异乡为异客|莫因鲈鲙涉空秋
舟约刀头止岁前|故人专使手书传|出门江口问消息|极目寒沙空渺然
积雪千林冻欲摧|倚栏日日望春回|天公为我传消息|故遣梅花特地开
一枝的的照人寒|绝胜溪桥立马看|祇恐东风解相怨|漏他消息入毫端
作阵鸾旗拂海霞|荔枝湾下即昌华|刘郎一去无消息|长尽苹花与稻花
君问归期未有期|迩来中酒起常迟|山长水远无消息|指点庭花又过时
第二泉头玉一枝|淡烟疏雨碧参差|葛陂龙去无消息|惆怅云林七字诗
柳絮飞时话别离|梅花开后待郎归|梅花开后无消息|更待明年柳絮飞
萧萧华发老书生|久欲归田计未成|喜听日边消息好|故山容得子真耕
未跨门时已不疑|小空看屋大空随|莫教古佛堂消息|蹉过同茶共饭时
满面宫妆淡淡黄|绛纱封蜡贮幽香|遥怜未识春消息|乞与一枝教断肠
到得芳天闹众葩|相思一夜鬓成华|阆风归去无消息|梦寐犹应见此花
西来锁骨幻婵娟|度尽烟花上碧天|若问小乔近消息|琼楼初侍玉皇前
苍茫元气自无穷|万叠云山一抹中|欲识烟霞真骨格|好将消息问鸿蒙
日转蓬窗影渐移|罗浮旧隐到多时|瀛洲伴侣无消息|风撼岩前紫桂枝
洮河马死剑锋摧|绿发成丝每自哀|几岁中原消息断|喜闻人自蔡州来
天音空洞岂虚传|许我琅函诵半千|何事加持功已倍|日边消息尚茫然
诗书笔砚带烟霞|寂寞柴扉自一家|要看好春无历日|漫将消息问梅花
块然片石长苔痕|谁种先天太素根|欲酹花神问消息|疏枝无语又黄昏
空馀短笠与轻蓑|道著休时事早多|更向中间问消息|夜深无奈月明何
建武神仙事渺茫|西池王母惜刘郎|赤龙一去无消息|儿子东方御榻旁
怀想仙风甚渴饥|岷山潜德世谁知|愚今幸有真消息|先得曹溪五首诗
解佩当时在洛滨|悠悠疑是梦中身|自从物外无消息|花谢莺啼近十春
闲身已置参军帻|归路仍推处士车|石室散仙当醉起|试传消息过烟霞
东溪水长船多上|南浦草深人未回|昨日君家问消息|书归方索暑衣来
横翠桥南柳色稀|过桥春事那人知|君如就我问消息|新种海棠开两枝
一阳才动伏群阴|万物于今寓太音|若喜长生添线日|微微消息识天心
天风吹散铁桥花|白日江门卧钓槎|欲问烟波旧消息|藤蓑今去落谁家
皈依遥望海三峰|灯燄相传岸岸通|半偈但聆无语处|灵山消息共从容
我病无形不可见|曼殊室利得深知|再三若欲通消息|推出床头木枕儿
大庾关门折赠时|东皇消息透寒枝|簪花紫帽知多少|野老无忘此日期
我避胡尘淮海远|悠然问雁尔何来|中原消息须闻取|南岳峰头莫漫回
姑射山人冰玉姿|餐霞吸露绾妆迟|东风遣问春消息|点缀轻红四五枝
禁署装成宝缨络|冰盘剪出水晶盐|传呼天上好消息|玉果新颁出御奁
孤云出岫本无心|何用微名挂士林|近日故园消息好|西嵓花木已成阴
踏遍名山眼界宽|归闲且得一身安|泥牛入海无消息|万壑千嵓空翠寒
须弥椎打虚空鼓|消息惟教风穴知|顽石自来能解语|希声何必问冯夷
文园消息近如何|酒盏生疏药裹多|却向故山忆旧隐|膏肓从古在烟萝
眼中犀角无馀子|膝下荆兰总一般|纵有家声报消息|未如一见始心安
天孙锦段冰蚕茧|太古盘铭苍颉文|三百年来消息绝|无人为酬杜陵坟
豳郊寒重勒春迟|消息如今尚未知|只是垂杨最先得|每朝来觅向东枝
东溟云气接蓬莱|徐福楼船此际开|应是秦皇望消息|采芝何处未归来
暖入新年淑气回|律端消息起浮灰|东人却讶皇华使|带得春从天上来
嫩凉细意入帘栊|禁树秋声未击蒙|展尽绿蕉心寸寸|几时消息到梧桐
明庭面奏安人略|相府亲书佐县劳|最是重来春有脚|岭梅消息近南梢
竹林遗类入荆杨|贾郭馀尘在晋阳|听得平阳消息否|忍听徐润调笙簧
坐断金轮第一峰|千妖百怪自潜踪|年来又得真消息|说道杨岐正脉通
巫峡云深湘水遥|更无消息梦空劳|梦回深夜不成寐|起立闲庭花月高
还家消息约蔷薇|眼看蔷薇日日稀|不踏龙头游碧落|君恩许伴晚莺归
金阙银城仙客居|欲传消息问麻姑|蓬莱无物堪为信|剪寄苍龙一握须
病酒伤春十日过|爪痕不敢露金诃|莫令鹦鹉知消息|鹦鹉人前最口多
十年流落见无由|谁识江东有赵州|凭仗炉烟寄消息|定中应亦展眉头
吴楚家山一水分|金山僧饭饱知闻|莼丝煮菜无消息|盐豉聊供旧使君
瘴雨蛮烟万里馀|别来消息近何如|谁怜白发疏狂处|犹写平安两字书
朔风吹雪下鸡山|烛暗穹庐夜色寒|闻道燕山好消息|晓来驿骑报平安
瘦绿痴肥怨景浓|一帘红雪压晴空|惊湍飞去无消息|吹折春心不是风
镜里难逃陌上尘|广陵消息听来真|吴王故苑秋风起|欲采苹花寄远人
掩乱溪云感我思|鹅湖山下雨来时|九原一去无消息|何处逢人问介之
野色苍茫堤口路|故人前日从兹去|天边消息几时来|系马愁看杨柳树
虚无入有何踪迹|非是神光化金液|廓落方圆在杳冥|南来北去断消息
柳媚莺娇斗早春|长门风景一时新|自从春去无消息|孤负长门作赋人
清明时节雨霏霏|客子新裁白纻衣|日日江头问消息|洗天风雨几时归
天上梦魂何杳杳|日宫消息太沈沈|君恩不似黄金井|一处团圆万丈深
造物从来害是恩|由他圭璧委千门|梅梢已露春消息|小向涵虚驻客轩
俛啄依依在野田|奇毛偏得圣恩怜|龙媒一去无消息|犹恋雕笼记昔年
北斗城高禁漏多|汉家宫殿奏笙歌|漫教青鸟传消息|金简长生得也么
罗浮梦断夜窗虚|一曲焦桐乐有馀|从此南枝消息到|梅花如雪遍庭除
本来银汉是红墙|隔得卢家白玉堂|谁与王昌报消息|尽知三十六鸳鸯
却是溪头消息真|故园十载漫风尘|如今不问黄楼子|浅白轻红自可人
昔葬衣冠今在否|近来消息不须疑|曾闻圯上逢黄石|久矣留侯不见欺
科场消息到柴扉|皇宋风流事可知|封禅汾阴连岁榜|状元俱是状元儿
江水悠悠泛画桡|东风何处不魂销|春归万里无消息|又过垂杨旧板桥
饼饵商量全孕麦|衣裳消息半芽桑|山堂草色梦魂远|官路柳丝心绪长
无衣客子半天涯|何处相逢拂剑花|三月故乡消息断|更呼鹦鹉报谁家
故人见梦话平生|醒后依稀不自明|高阁日斜消息断|垂杨一树语流莺
遥闻振旅入居庸|八骏归来御六龙|莫道榆关消息近|沙河一水更千重
梅花消息动江边|渐见新春换故年|莫道孤翁心似铁|夜来霜冷透青毡
红紫山中野草花|三湘愁鬓倍年华|放臣消息春来好|月白千峰梦到家
凉叶常先白露零|草逢寒节未敷荣|十分体得春消息|不似西风有信诚
仙郎游宦岁华深|清节应无愧古今|双鹊也知消息好|高堂日日报佳音
新诗写就即封题|只候河边雁字飞|消息定于何日达|梦魂夜夜大江西
春水溶溶鉴海平|风潮相送一朝程|如何令尹来消息|三日同年听橹声
缺月流光入绮疏|金壶传箭梦回初|秦台彩凤无消息|桂影空闲十二除
兀坐形忘入眇微|泊然无事亦无思|个中若得真消息|先报维摩长者知
如此情钟少梦君|绝疑魂断已无魂|新兴道士传消息|知共乘云玉帝门
昔藉梨花作寒食|孟光举案与眉齐|越裳翡翠无消息|夜合花开日又西
宣和殿下碧琅玕|月影风声岂耐寒|一自江南栽老桧|谁将消息报平安
五月传闻出凤城|相思日日计行程|怪来数日无消息|不见檐头喜鹊声
日日寻春到水涯|今朝篱落见梅花|折梅欲问春消息|春在桥南卖酒家
五岭高高上接天|关山戎马已经年|南方流落无消息|愁见街头永历钱
为闵人疲上马行|此时消息尽分明|更怜跣足无衣苦|充此直教天下平
几日林霏暝不开|遥山飞翠入亭台|钩帘闲探春消息|一对寻巢燕子来
同官赣水总青春|消息中间两不闻|道我未衰君莫戏|不须看我只看君
消息虽真见若何|愁中日月手中梭|莫言不写平安信|布眼争如望眼多
岁岁新花即旧花|生缘感旧自兴嗟|先春莫惮传消息|催促东君早转车
百花洲上百花开|花是吴王旧日栽|吴王去后无消息|岁岁看花人自来
落日溪桥伫立时|溪云归尽月生迟|溪声漏泄真消息|借问溪翁却不知
铁航未肯下沧海|消息无端忽寄来|六载雪山明底事|不知己眼为谁开
年来踪迹叹飘然|一笑相逢莫匪缘|多谢老僧勤记我|预将消息梦中传
春半家书预作期|长儿十月送寒衣|江空野旷无消息|踏遍苍苔人独归
脉脉江流渺渺春|北河消息半虚真|乾坤大有蓬飞客|不用文词效楚人
学梳松鬓试新裙|消息佳期在此春|为要好多心转惑|遍将宜称问傍人
平生大敌刘文叔|每发一兵鬓为苍|不得淮南近消息|萧然添我鬓毛霜
日边除命喜闻新|爱弟为官消息真|岂慕繁华辉棣萼|还期事业答枫宸
宦途憔悴雪生头|家计相牵未得休|红寥白苹消息断|旧溪烟月负渔舟
几度南楼坐夕曛|十年消息隔江云|归来又向江头别|只见梅花不见君
道是行船也未行|老夫误喜可怜生|要知开闸真消息|记取金钲第二声
白华岩主是金仙|假作山僧学道禅|珍重此行吾不及|为传消息结因缘
幸自尘埃不许侵|千盘万结戏相寻|只缘漏泄春消息|惹动旁人机巧心
佳人一去无消息|梦觉香残愁复入|空庭悄悄月如霜|独倚阑干伴花立
山中块石老僧言|一叱应知转法轮|元是世人心自动|请将消息问风幡
十载桂林消息断|何缘花气满烟岚|春来定借维摩榻|金粟如来许共参
一径萦迂入草莱|柴门虽设不曾开|东风自泄春消息|吹到梅花树下来
老树交加叶半空|山禽各各岭东风|披图指点春消息|欲为罗家一折中
漪漪绿捲镜中天|元子何须苦恶圆|万叶千枝繁不乱|化工消息尽无边
一世奔波在别离|君家孝友独天知|已令好梦传消息|更有宾鸿效羽仪
寒砚敲冰带泪磨|故园消息近如何|老妻不信愁深浅|归日应怜白发多
我辈避谗过避贼|此行能饱即须归|山川久有真消息|世上从渠闲是非
紫崖丹壑遍烟岚|惆怅无人驻鹤骖|读罢小山招隐赋|欲将消息问淮南
杖屦跻攀到九华|不知何处是仙家|高踪一去无消息|惟有碧桃春自华
孤芳自是不凡材|顾影临池首重回|已报东归消息好|春光随马过关来
鹊巢何处树深深|苇有新丛水有浔|乍雨忽晴天未定|恐将消息误知音
一书远寄云中旧|五偈仍观雪子吟|且喜新丰消息在|南方满眼是丛林
琼楼高起彩云端|愁绝东风十二阑|眼底看春春欲暮|玉人消息凤笙寒
同榜同官意气同|几年宦迹隔西东|江头久望无消息|欲叩苍苍乞便风
日射珠帘试晓晴|隙光斜上宝钗明|碧纱窗下无消息|闲数吴蚕几个生
性爱芙蓉淡复秾|倚栏日日待西风|池边数本无消息|愁绝东家半树红
黄鹂出谷鸣声软|紫燕营巢意思和|欲问江南近消息|落花飞絮向人多
手𦶟寒灯向影频|回文机上暗生尘|自家夫婿无消息|却恨桥头卖卜人
斜凭绣床愁不动|红绡带缓绿鬟低|辽阳春尽无消息|夜合花前日又西
山前溪是当时水|源上桃非旧日花|多是渔郎露消息|洞门从此锁烟霞
说著冰壶事已非|此时消息我知微|游云断处千山出|夕照明边一鸟归
凤阁舍人京亚尹|白头俱未著绯衫|南宫起请无消息|朝散何时得入衔
大道繇来圆更圆|五帝三王治半边|万古悠悠生对灭|灭中消息与谁传
旧约经年意未平|溯洄犹自系离情|更谁天外传消息|闷倚吴钩愧请缨
客子光阴诗卷里|杏花消息雨声中|我谓简斋此奇句|元来出自后山翁
元魂不死空明外|秋水秋云总似花|直待江春问消息|痴拈袜线觅袈裟
春明立仗气如山|顾盼俄空十二闲|一去瑶池消息断|西风吹影落人间
稳把渔竿坐钓矶|嗒然不辩是和非|问予消息寻常事|且向山中饱蕨薇
三年大比又临期|每过西风忆旧知|送别官亭寄消息|秋香须折两三枝
童子南来遗我诗|维摩方丈一伸眉|不劳言语通消息|夏热春寒各自知
黄陵女儿玉一双|天寒洒泪落湘江|苍梧鸣凤无消息|翠影参差雪满窗
可耐幽花发较迟|殷勤为倩晓风吹|朝来策杖探消息|香处初开一两枝
消息盈虚何所分|饥餐倦卧在吾人|劝君此语休相泄|只恐空山有鬼神
堕指冰霜岁暮时|梅花消息到南枝|暗香疏影真奇绝|不负孤山处士诗
赐环消息日边来|共贺清朝得俊才|昨晚一天时雨霁|太微光彩射三台
野梅官柳只供愁|空倚鄱江百尺楼|待倩天边几鸿雁|为传消息到皇州
支机织女渡河难|独有张骞去复还|近日乘槎河汉否|好传消息到人间
玉节新恩出建章|台臣心事有冰霜|百花潭上春消息|都属诗家锦绣囊
雀舌无停嗓杏林|柳腰宽褪石榴裙|橙黄橘绿无消息|卜尽金钱为此君
古来云海浩茫茫|北望凄然欲断肠|不得中州近消息|六龙何处驻东皇
一笑人间已了缘|白头随处曲肱眠|道流火候无消息|忘助闲时不是仙
千里无书信却通|瀫江南畔石桥东|春来消息谁传去|落尽林花一夜风
羽书南北无消息|山压孤城破卵时|一片丹心倚天地|未应巡远是男儿
天池潮汐渺难推|何事多盈亦有亏|生长涛渊头纵白|问之消息莫能知
鸟去云飞意不通|夜坛斜月转松风|君主寂虑无消息|却就闲人觅巨公
万里江天欲雪时|石梁斜路枕寒漪|山翁拟觅春消息|踏遍青苔未有诗
遍周沙界圣伽蓝|触处文殊共话谈|若有门上觅消息|谁能敢道翠山岩
工夫用处没𫏋踦|心手相应合自知|毫发尽时消息尽|不妨眼上又安眉
风月相望也不多|祇应清浅隔天河|欲凭乌鹊传消息|一度逢秋一度过
鸿雁嗈嗈正北飞|为传消息到庭闱|不须过作风波虑|已有新船稳送归
交亲消息两何如|满眼兵戈不得书|为问南来新燕子|衔泥曾复到吾庐
众芳摇落此何时|争看江梅拆一枝|相去小春才四日|调羹消息不应迟
涧道双飞百尺泉|行觞邀客此流连|仙踪一去无消息|千载空传葛稚川
本是圆时半不明|非缘掩冗复何情|更无云表真消息|钟鼓盆罂乱自鸣
少林来处岂无因|知有当年面壁人|五叶一花元会得|莫将消息问残春
天边消息杳无期|独立苍茫有所思|总说梅花春意早|几时还到北边枝
木落孤山分外孤|尖风索索响枯芦|暗香全未传消息|和靖还曾著意无
洛阳宫阙半成灰|草草花枝溅泪开|国色天香消息断|妆台谁奉紫金杯
一阶春雨两檐风|冷枕青灯睡未浓|欲断新篇无好语|喜君消息到黄龙
阖闾城外初倾盖|苕霅溪前远泛舲|题诗何日能相访|消息应传董五经
绣帘终日祇低垂|伴女相邀看奕棋|细说羊车消息远|谩传秋后册昭仪
郡楼寒夜响悲笳|梦里还乡路益赊|莫道故人消息近|越王潭水即长沙
不应无手是无拳|且看毛端现四天|似向吾家得消息|鼓山馀响尚轰然
阊阖门前水半城|采菱船去月如灯|禾飘黍烂无消息|明岁农夫学种菱
平生苦节胡元仲|老大多才刘致中|为我殷勤问消息|十年坚坐想高风
窗里怜灯暗|阶前畏月明|不辞逢露湿|祗为重宵行
长信秋风起|昭阳夜月明|相看一步地|各自不胜情
暮天晴遂定|秋使月明多|最爱云光薄|微微拂绛河
叶尽花全发|枝枝透月明|影从人外散|香以夜来清
寂寂空山深|荒泉四时冷|唯馀月明夜|山猿弄孤影
放舟芦花滩|月明不能宿|自理沧浪歌|惊起双飞鷇
风息气不暖|月明物岂华|云山层递转|何处是吾家
悠悠南国思|夜向江南泊|楚客断肠时|月明枫子落
独夜登楼望|如闻笳吹声|月明沙塞远|何处是君营
秋月如金鉴|秋水似玻璃|月明水清浅|缓缓画船移
月明万山静|灏气浮空濛|翛然无尘界|涌出青莲宫
一枝三五朵|疏处月明多|举头见寒月|不觉暗香过
南坝迎郎来|西坝送郎去|回身掩空闺|月明天未曙
白鹭拳一足|月明秋水寒|人惊远飞去|直向使君滩
家近新塘曲|月明鱼可掬|尽夜澹忘归|和云汀上宿
未出疏林外|幽香在薜萝|夜来全不见|却恨月明多
过雨作秋清|归云放月明|入帘摇竹影|塞耳落洪声
一镜寒光定|微风吹不波|更除荷芰影|放取月明多
昔日赵师雄|月明林下卧|美人寒不来|花落空朵朵
林阜玉参差|寒乌千万斯|直疑飞绕处|错认月明枝
房驷落人间|入石露双碧|月明闻夜嘶|惊落山头石
山前摘松子|山头拾桂花|月明闻玉笛|秋色在谁家
相看不忍发|惨淡暮潮平|语罢更携手|月明洲渚生
清苦良自持|忘言养高洁|夜静月明多|开门满山雪
啼血口流丹|月明花影寒|不堪愁里听|只好画中看
空山秋月明|处处暮猿清|不是愁肠断|还闻第四声
夜雨幽篁密|晨霜落木多|月明商女恨|江冷越人歌
乞巧望星河|双双并绮罗|不嫌针眼小|只道月明多
袅袅暮风细|团团秋月明|沙河闻不远|起我故山情
翁仲为余泣|江头负月明|一从少陵死|此路断人行
何处可携酒|月明江上舟|无端贪看月|忘却大江流
夜色凉如水|霜华共月明|谁招青女出|来伴素娥行
头梳三角髻|馀发散垂腰|时伴秦楼女|月明吹紫箫
秋夜寒蛩语|凄凄孤月明|空床自难寐|不但百愁生
几曲转逶迤|月明人迹稀|长林秋露落|一犬吠山扉
满地梨花白|风吹碎月明|大家寒食夜|独贮望乡情
夜色何苍苍|月明久未上|不上倚城台|无奈东南嶂
水声山色里|猿啸月明天|唤作圆通境|更参三十年
香炉最高顶|中有高人住|日暮下山来|月明上山去
九龙蟠燄动|四照逐花生|即此流高殿|堪持待月明
林卧每倦出|时或一乘马|来访王相国|醉归月明下
牛背晚风清|渔舟夜月明|征人肠欲断|出塞不胜情
远客难为别|西风吹月明|不堪残梦破|沙际乱虫鸣
幽筱半梢横|山窗纮月明|上人禅定久|不怕有秋声
客里维舟夜|怀中拜月明|迩来三五夕|见月倍伤情
将母邗沟上|留家白纻阴|月明闻杜宇|南北总关心
野人种秋麻|赤日畏炎夏|夜半起呼牛|扶犁月明下
我家湖水上|长与竹为邻|今夜月明里|相看如故人
世路披天险|名声足是非|月明风下露|吹笛放船归
回经捲雪楼|神鸦啼不去|记得泊舟时|月明天欲曙
修程倦霄汉|清梦熟江湖|夜久水烟寂|月明关塞孤
乘月认江叉|乘风破浪花|月明风不恶|谁道五湖赊
道人晏坐起|推窗时一吟|白鹤忽不见|月明秋满林
婉娈两根依|芳心自不违|月明苍玉佩|风卷绿罗衣
露下衡皋晚|月明湘水流|美人青羽佩|零乱结春愁
百尺龙门种|移栽叶未齐|月明风乱影|似下凤鸾栖
向夕山烟敛|花光一片寒|若非香不断|都作月明看
伏枕不能眠|月明疑天曙|鸡鸣薤露喧|知是侬儿去
日落山水暮|江空鱼鸟闲|停桡欲何待|空载月明还
夜泊清溪岸|临流发啸歌|浪高风力𦂳|江阔月明多
月明波上白|风送夜声寒|数点蒹葭露|浑疑泪眼看
幽蛩响寒砌|白露堕寒石|独立看月明|不觉罗衣湿
蓑底因缘曲|腰闲觳觫鞭|月明归去晚|想见葛洪川
南馆城阴阔|东湖水气多|直须台上看|始奈月明何
夜来庭砌上|使我月明多|一片如冰雪|流光奈尔何
涧路行将尽|高阁倚空虚|月明万籁尽|空山闻读书
飘萧鸥鹭群|淅沥孤蒲晚|云断山月明|新泉落前涧
月明穿破裘|霜气涩孤剑|归来闭户坐|默数来时店
岸绿野烟远|江红斜照微|撑开小渔艇|应到月明归
老龙起深夜|来听洞箫声|酒尽客亦醉|满江空月明
夜夜待月明|每被浮云苦|今夜天无云|月明本如古
月明孤屿云|一鹤唳清夜|和之以君诗|竹牖寒灯下
洞房秋月明|玉关芳信断|含怨倚兰丛|日惊罗带缓
相看不忍发|惨澹暮潮平|语罢更携手|月明洲渚生
夹岸复连沙|枝枝摇浪花|月明浑似雪|无处认渔家
茫茫死复生|惟有古时城|夜半无鸟雀|花枝当月明
洞远烟林僻|山深石径微|夕阳歌互答|还共月明归
忆昔潇湘夜|蓬窗醉梦惊|月明天似洗|无处著秋声
谁剪银河水|飞花出汉霾|月明人竞往|踏破水晶街
隔浦如烟雾|那知是月明|凄凉林木外|一叶亦心惊
人好乌亦好|寒枝不轻踏|月明如可依|飞绕犹三匝
车骑秦城远|囊装楚客贫|月明思远道|诗罢诉何人
苍苍烟霁塔|了了月明山|坐久忽不见|濛濛杳杳间
酒醒悦山桂|流泉夜弹筝|独上青峰去|中天见月明
拍堤水满草茸茸|尽日野航西复东|欲去未须愁日暮|月明波面更溶溶
绝怜生意上寒枝|几度巡檐错恨迟|数点疏花人未见|窗间早被月明知
今日花朝好风日|梁园酒新花更开|走觅南邻立处士|月明骑马醉深回
名花相对可忘忧|窈窕疏帘不上钩|坐向月明堪独酌|何须携酒狎斜游
梦里寻香出晓城|一声残角暗魂惊|美人不作罗浮梦|独倚梅花看月明
微风不动敛涛湍|组练晶晶色界寒|斜照发挥犹未尽|月明残夜更来看
无人低唱两三卮|一任璚瑶满眼飞|罗袜暗尘应洗尽|月明吾欲看江妃
麻姑峰前山月明|麻姑山上彩云生|群仙宴罢灵箫歇|惟见黄麟天上行
监宫引出暂开门|随例须朝不是恩|银钥却收金锁合|月明花落又黄昏
幽亭户掩残灯火|坐久寒生山寂然|吟罢新诗无处写|月明斜枕汉江眠
桂华珠殿水精楼|柘袖笼香乙夜游|飞下银桥人不觉|月明三十六宫秋
十年湖海话禅机|归问云山旧衲衣|后夜月明金锡冷|遥空笙鹤不停飞
瀚海寒生带夜霜|月明笳鼓益凄凉|听来似和琵琶曲|莫是金舆降未央
参差官树乱啼莺|后院沉沉坐月明|玉辇不来春已半|遥闻凤吹隔霞声
门外大风都不起|窗前卷书净于水|匡庐道士上清来|吹笛数声月明里
芙容作帐锦重重|比翼和鸣玉漏中|共道瑶池春似海|月明飞下一双鸿
黄昏西北浮云敛|清晓东南霁月明|红日满窗春睡稳|拍天新涨棹歌声
水南山寺逢秋社|几树芙蓉未著花|薄暮凉风渐吹急|月明山路接溪沙
欲尽残灯更有情|可怜剪断读书声|区区纸上太痴计|一笑开门看月明
一树繁阴澹古姿|秋来黄叶点阶墀|月明贪玩疏疏影|坐到露凉人睡时
离宫别院绕宫城|金版轻敲合凤笙|夜夜月明花树底|傍池长有按歌声
携得长镵度雪峰|月明留宿洞仙宫|世人未识宾云曲|闲却林梢一笛风
凌烟高阁逼崔嵬|芜没千年不再开|何似溪山长不改|小舟时载月明来
广平旧作梅花赋|铁石心肠妩媚辞|高士岩前清赏足|月明竹外写横枝
辗转孤灯梦不成|念家忧国总关情|月明定到棠梨上|时有啁嘈格磔声
湛湛平湖浸月明|渔歌声断晓风清|坏衣蒙顶跏趺坐|不称诗情称道情
沉水香销白玉壶|薰笼斜倚月明孤|狂夫尚作潇湘客|夜夜金风落井梧
眇眇临风思美人|荻花枫叶带离声|夜深吹笛移船去|三十六湾秋月明
寻芳偶尔到泷中|系马衡门醉碧丛|归去月明何处梦|夜深依旧照诗筒
月明处处度笙箫|春色分明廿四桥|有酒劝君须尽醉|百年能得几元宵
扫石岩头坐月明|啸吹横笛响秋清|一声散落千峰雾|惊起长空独鹤鸣
风露凄清入敝裘|月明偏照五更头|无衣毕竟干谁事|彻夜寒螀叫不休
目前得已便休休|事业何曾有到头|客问函三孰为一|月明风静好清秋
顶上新成九转丹|衔花日日到诗坛|夜深飞上云霄去|华表月明风露寒
十八滩前古庙头|金飙荐爽正飕飕|洞门云散暮天阔|千里月明山更幽
高才佐理振声华|画省优游沐宠嘉|案牍不劳机务息|月明闲对紫薇花
苍苍森列万株松|终日无风亦自风|白鹤来时清露下|月明天籁满秋空
屋角梅花枕鲁宫|柏台借重过江东|月明鸟定文书静|九郡谯楼起烈风
千尺丝纶直下垂|一波才动万波随|夜静水寒鱼不食|满船空载月明归
危楼拱翠出层空|画栋朱栏缥缈中|客散月明风露下|一奁天棘伴丝桐
月明城上响边笳|一枕三更梦到家|不耐楚氛真僻性|赋诗酌酒与琼花
霜晴如此月明何|独恨空庭著不多|窗外楼头都有了|其馀四散尽从它
洗尽铅华欲付谁|风烟凄断月明迟|莫愁春到先摇落|更有深春摇落时
晚烟归柳绿条苗|客馆春寒夜寂寥|梦又不成花又落|月明分付可怜宵
雪飞数片又成晴|透瓦清霜伴月明|一曲忽闻高士笛|临窗和以读书声
天柱峰头星斗红|月明秋殿玉玲珑|仙人夜半来吹笛|骑著吴江小赤龙
文殊台上惟月明|水中有石声铿鍧|这番公案凭谁剖|还是石声是水声
天外谁呼众鹤来|坛前道士本仙才|月明辽海通三岛|能载飞琼数往回
香冷灯昏梦自惊|清愁冉冉带馀酲|夜长谁作幽人伴|惟是蛩声与月明
月明立傍御沟桥|半启宫门未放朝|驺吏忽传丞相至|火城如昼晓寒销
惠崇往矣邈遗踪|时有风来撼古松|想见草庵无恙日|月明池上独支筇
芬陀利出盆池上|妙香薰我三生障|月明风细愈严净|政恐下有威光藏
漙漙玉露湿庭莎|不觉凉侵袜底罗|自是夜深心胆怯|却嫌行处月明多
诗人月下见梅花|著力形容极口夸|若使月明中见菊|欲将何语为褒嘉
风捲浮云去复来|月明惨澹半帘开|人生乐事不可料|万壑千岩共一杯
玉舄仙人何处归|月明鹤驭见依稀|菖蒲涧底笙簧奏|滴水岩头练帨飞
从来未面李先生|借我西窗卧月明|二十三家同愿识|素骡何日暂还城
大夫去作栋梁材|无复清阴覆绿苔|今夜月明风露冷|误他千里鹤飞来
老农具榻茅茨底|准拟先生欲岸巾|笑道已呼儿贳酒|月明且不厌家贫
汉庭恊律按新声|曲度梅花散月明|拂拭青天垂手舞|相思遥寄凤凰城
中庭地白树栖鸦|冷露无声湿桂花|今夜月明人尽望|不知秋思落谁家
茅屋萧寥烟暗后|松窗寂历月明初|此时谁念孤吟客|唯有黄公一帙书
淙淙滩响上舟迟|到面山容未即移|更喜月明迎短棹|吴吟细听隔船词
邮亭梦觉正三更|窗上花阴转月明|徙倚晓钟传远寺|更无人见苦离情
清浅秋光欲满轮|休贪明月向江滨|月明不似琼闺镜|中有蛾眉十道新
白苹洲暖漾晴波|雪点沙汀立鹭多|几度月明窗下见|打渔人醉枕轻蓑
晚云蔽月气微清|假寐齁齁鼻自鸣|起看青天净如拭|月明于我不无情
玉树交横雪后天|月明素质自生烟|人间那得花如许|疑是蟾宫降谪仙
月明曾借上方眠|竹几蒲团对夜禅|落日故园心万里|一云飞处是吴天
杨柳渡头烟漠漠|峨眉山下水浟浟|月明沙渚晚风急|渔笛一声江上秋
湘渚草深鹎𫛥鸣|湘江水清多芷蘅|月明伊轧中流浆|疑是湘娥鼓瑟声
使者金羁控紫骝|月明瑶瑟共登楼|酒酣一鼓湘灵曲|天外星辰忽倒流
隔水吹笙引凤鸣|十三声外柳风清|风流自有王子晋|留取清樽吸月明
月明秋水镜湖深|十里溪松向晚吟|满目烟霞难应接|归途休讶是山阴
丝缰误解白龙飞|满地琼瑶衬粉蹄|愁杀塞翁寻不见|月明风静只闻嘶
高风千古水漫漫|云压双台暮色寒|惟有倒骑牛背客|月明横笛过严滩
春园日暖莺声好|春殿月明花影低|楚客伤春浑未赋|东风那得送春归
绛桃花满压枝低|群鸟飞来取次啼|争似一竿君子竹|月明能引凤凰栖
□□□□□□□|□□□□□□□|□□□入淮扬道|几树梅花点月明
何物苍头不自量|踏梅踏月上山堂|月明幸是无痕迹|可惜琼瑶一径香
梅花吾侪之故人|寂寞短篱今五春|迟唤南邻锦囊客|月明为返罗浮魂
八十沧浪一老翁|芦花江上水连空|世间多少乘除事|良夜月明收钓筒
十万楼船下濑兵|已乾东海腊长鲸|如何戍角依然在|夜夜征夫向月明
夜静月明溪水喧|先秋风物已萧然|藤萝作帐云为枕|冷挂𫄨衣石上眠
满天凉露独单衣|执子那能不醉归|后夜月明还有梦|化为蝴蝶一双飞
月明如昼好元宵|歌管楼台景色饶|鹤舞琴声相应答|梅花清福共谁消
月明正午一声雁|山静如秋两袖风|鹤与苍头齐睡著|无人知我此山中
洞流何处窟穴断|泉向洞中源源生|潺潺万古流不尽|夜夜空照山月明
围城高筑备辽西|夫婿蒙徵事鼓鼙|谁向月明啼玉箸|断肠知是杞梁妻
似带湘妃旧泪痕|才离粉箨便精神|月明莫弄栖鸾影|愁杀吹箫引凤人
晚风微劲喜新晴|夜半船窗漏月明|卧看孤篷摇水影|悠然枕上一诗成
粉身碎骨事无难|祇为君恩重泰山|风淡月明都护府|功名千古在人间
广陵祠里寻常见|又向山阳楼外开|须信月明风露下|飞仙玉节有时来
碧水遥林兴未孤|月明曾记旧游无|马蹄更欲凭芳草|一路春山怨鹧鸪
月明如水山头寺|仰面看天石上行|夜半深廊人语定|一枝松动鹤来声
罗浮仙子美丰姿|铁石心肠只自知|今夜月明谁是伴|嫦娥端可共襟期
凤凰台上凤凰游|凤去台空水自流|惆怅何因见李白|采江试觅月明舟
弦清拨剌语铮铮|背却残灯就月明|赖是心无惆怅事|不然争奈子弦声
罢钓空江水绕矶|无鱼偏载月明归|东陵已卜宜瓜地|谁向青门问布衣
共是冰霜一见难|新诗犹得寄禅关|月明乘兴来相访|又恐途中兴尽还
青山四面拥江城|暮角声中淡月明|自倚阑干生白发|无心行乐趁春晴
罗浮翠羽日啾啾|饱食梅花亦复愁|不见美人来树下|月明寒作泪光流
羽服悬知澹不妍|五更清吹月明前|明朝多少尘劳事|自倚虚檐一怅然
独速溪边舞短蓑|月明醉影共婆娑|手中握得桐江线|钓破江天不要多
南湖秋接洞庭波|湖上闲人草结窝|白昼清风足幽梦|月明时复和渔歌
蚤识陶公父子名|未知李老思尤清|后来无复能文客|潇水湘山空月明
洞庭秋尽水增波|光动珊瑚碧树柯|夜半仙人骑紫凤|满天清影月明多
月明未许人早睡|笛声解与秋争清|夜深不应有飞蝶|渠侬似欲伴人行
五月驱兵入不毛|月明泸水瘴烟高|誓将雄略酬三顾|岂惮征蛮七纵劳
玉漏沈沈夜未央|博山销尽水沈香|月明露下微风动|添得虚堂一味凉
秃襟小袖紫罗鲜|结束龙阳解取怜|口嚼槟榔簪茉莉|月明花下戏鞦韆
扬鞭暮出锦官城|小院无僧有月明|不信道人心似铁|隔城犹送捣衣声
野水孤篷伴此生|钓丝风飏鬓丝轻|世间甲子浑忘却|潮落潮生几月明
青版桥边秋月明|江风不动縠纹平|沙头野鹤摩天起|飞入紫霄云外鸣
疏影横斜淡月明|珊瑚枝上晚风清|罗浮一觉游仙梦|吹入天台不再醒
露下瑶天秋月明|宾鸿此日已南征|一声嘹唳青云外|唤起江湖久客情
露下高梧夜若何|广庭云霁月明多|怪来诗骨清如许|一榻凉生透越罗
东吴内史晋长城|沪渎千年壁垒平|莫向月明悲往事|即令沧海已尘生
落叶堆中折脚铛|白云煮尽又还生|洞门黄鹤婆娑舞|留得松风待月明
早识吾师频到此|芝童药犬亦相迎|今师一去无来日|花洞石坛空月明
六曲连环接翠帷|高楼半夜酒醒时|掩灯遮雾密如此|雨落月明俱不知
碧落云开灏气清|满山秋籁晚凉生|趣多翻笑诗难稳|不觉吟哦到月明
琐窗清晓云鬟重|今谷芳年翠袖垂|记得月明湘水上|倚篷无语立多时
庭柯何事报秋声|江路迢迢几日程|我去你留俱寂寞|月明他夜最关情
桂花风定暮云闲|夜静江声鹤未还|天上月明秋似水|时闻玉佩出松关
月明如水镜湖西|湖上箫声杂远堤|歌舞夹城何处是|粤王台畔鹧鸪啼
风定清烟冷自消|月明秋水浸兰桡|归心不与游尘息|空混沧波影动摇
磨尽一锭两锭墨|扫出千年万年树|月明乌鹊误飞来|踏枝不著空归去
偶逢野老向瓜棚|瓦钵盛茶话月明|坐久不知衫袖湿|半天凉露落无声
茫茫鹫岭水云赊|今古庄严大士家|槛外碧空垂法象|月明岛屿尽莲花
玉案珠帘翡翠屏|焚香夜诵蕊珠轻|月明鸾背飞琼过|少驻花阴带笑听
万叠峰峦耸太清|麻姑曾此会方平|一从宴罢归何处|宝殿瑶台空月明
烟萝一径入僧寮|谁冒寒风共寂寥|柏子满庭铺柳叶|月明人影在空条
水绕宫墙处处声|残红长绿露华清|武皇一夕梦不觉|十二玉楼空月明
独坐穷心寂杳冥|个中无法可当情|西风吹尽拥门叶|留得空阶与月明
悬圃层城碧海头|何烦徐市说瀛洲|月明天姥三千仞|对挟飞鲸梦里游
西风短褐飞黄埃|何不从我游蓬莱|狂歌醉舞下山去|后夜月明骑鹤来
衡岳去天能几何|一株松下月明多|南极老仙骑鹿过|一瓢斟月两崖歌
寒江近户漫流声|竹影临窗乱月明|归梦不知湖水阔|夜来还到洛阳城
巴水沄沄巴峡青|月明客泪堕猿声|眼中已识瞿唐路|剩水残山懒问名
潇湘西去路漫漫|拄杖秋烟岳色寒|七十二峰云影外|不知谁共月明看
前度相逢一似曾|瘦宽金镯可怜生|绿窗朱户如无恙|酌我百杯秋月明
露下闲阶华月明|相呼女伴作双行|归来小院闲相语|几度庭闱梦不成
为有清癯骨相寒|月明时候正相关|本来面貌无尘俗|更向冰池自照看
不复微云滓太清|浩然风露欲三更|开帘一寄平生快|万顷空江著月明
银烛烧残听漏声|春寒诗思觉凄清|一庭夜色无人管|分付梨花伴月明
暮天云尽远山空|夜夜西风入汉宫|铁笛一声千古恨|月明人在女墙中
小山凝望月明间|天与金银作小山|愿得月轮长不去|一山光景付吾闲
巴陵西畔楚江分|曾泛湖波望岳云|借得君山小龙笛|月明吹向洞庭君
思乡无日不关情|况复春灯对月明|欲作家书附回使|归心先过洛阳城
罗浮山头孤月明|碧天澹澹参星横|玉人歌舞万籁歇|树杪翠羽飞有声
堕剑遗弓泪未乾|断蓬漂梗不知寒|月明正在行宫上|犹作瑶墀旧梦看
西塞山前吹笛声|曲终已过雒阳城|君能洗尽世间念|何处楼台无月明
深深结屋无人到|面面开窗见月明|过客不须频借问|百花香里读书声
有约相过亭午天|日斜犹在酒杯闲|迟迟要待月明去|意在弟兄非在山
楼上疏钟撞月明|五云影里一声声|九天星宿皆朝斗|人世晓鸡浑未鸣
青溪馆前江月明|桃叶渡头江水清|莫向酒垆听玉树|谁能不起客中情
老来长忆唐昌寺|剃发染衣情未磨|万叠山高双涧急|仲宣楼上月明多
东谷生涯彻骨贫|烦君说与了师兄|一从凤宿龙巢后|宝殿无人步月明
和尚东来泊钓船|一溪秋水月明天|此中定有高人出|为忆前身几百年
玉泉流入汉宫墙|十里金堤半是霜|马上不知身是客|月明犹似过江乡
文君颜色斗谁强|十样鸾笺总在唐|一片蒹葭秋似水|月明何处问元郎
北山其下僧伽塔|影落轩前草树间|谁向月明看白牯|静中相对两俱闲
月明是水是芦花|逗漏清空片影斜|沙上有踪谁见得|侬家曾泛逆流槎
乌蛮滩上烟水声|伏波庙前秋月明|夜半津人挽舟上|夷歌偏动望乡情
年来岭海说玄经|秋满乾坤卧草亭|夜起月明银汉净|寿星长自护文星
漪岚堂北县楼东|香火新标旧令功|此地岂知钟鼓乐|月明如水藕池空
侵陵谢院雪花轻|刻琢唐昌碎月明|料得雪消兼月上|亭台高处不胜情
西湖一片白云秋|影落孤山水上浮|君自神仙谁不见|月明同在李膺舟
半秋初入中旬夜|已向阶前守月明|从未圆时看却好|一分分见傍轮生
愁中忘却春归去|绿暗蘼芜燕子飞|还忆月明携手处|半庭花影上人衣
醉酒高楼此别君|袖中萱草惜斜曛|月明水上如相忆|寄取潇湘数片云
儿时曾忆此登临|细说穷途有述征|四十九年蘧伯玉|月明人静过临平
半夜回舟入楚乡|月明山水共苍苍|孤猿更叫秋风里|不是愁人亦断肠
待我悬车返故山|相从吹笛月明间|鹭江螺浦寻渔伴|便胜神仙共往还
风乱残灯自掩扉|夜寒游子叹无衣|池南落尽芙蓉叶|满地月明霜正飞
暖烟晴霭月明微|一种生香只自知|春动飞行有情性|为渠花下立移时
悬云翠壁三千尺|浥露幽兰四五花|安得乘风裁紫玉|月明吹向玉宸家
家住莲花浅水湾|随风偶尔到人间|轻舟载得故人酒|趁此月明连夜还
懒向人前送又迎|飘然去路一身轻|到家有问到家句|雨过潇湘秋月明
一泓挑出浅沙间|照影如分镜里颜|知是吟魂长不散|月明来此弄潺湲
江上何人吹笛声|水云风树两凄清|几时载取禾川酒|苦竹潭心看月明
终日忙忙继月明|要看杜撰八阳经|直饶读到流通分|未必芭蕉著耳听
白霫渔阳又北平|时常同住又同行|于今忽送山东别|两地相思共月明
高云南去夜郎低|万里秋风过五溪|玉笛不吹江水绿|美人犹在月明西
长信宫中秋月明|昭阳殿下捣衣声|白露堂中细草迹|红罗帐里不胜情
中宵起看大江流|莽莽乾坤不尽头|吞吐月明三万斛|客怀那得一分愁
江乡酒熟黍离离|莼菜鲈鱼正及时|堪笑同行门外客|月明乌鹊叹无枝
玉筝红烛艳春罗|惯向高堂听汝歌|今夕相逢为重唱|孤舟江冷月明多
我客鹅湖忽十年|月明时泛木兰船|清流夜映银河碧|沙碛秋含远树烟
雨响泉流乐不如|月明松柏胜旌旟|谁能五十犹勤苦|祗向山间受用书
石屏自倚浮云外|石路久无人迹行|我来携酒醉其下|卧看千峰秋月明
淮浦泱泱淮水流|月明长照浦中楼|白鹤青猿好相访|主人今只在滁州
月明乌鹊动离愁|歌到周郎莫点头|三竺六桥浑似画|可能无意向杭州
葱秀山头晓色鲜|月明茅屋汉江船|登临纵发挥毫兴|莫许陪臣有和篇
几番梦里脱根尘|觉后翻嫌再有身|今夜月明还在地|任渠明灭影中人
夫人写竹何纵横|错刀离离光怪生|安得月明招白凤|玉阑西畔听秋声
薄暮维舟燕子矶|月明风急雪霏霏|箫声何与游人事|不觉凄然泪湿衣
洛水湘娥剪晓冰|枝头五出幻飞霙|夜来鹤踏高枝折|撒下阶前碎月明
娥江道上欲三更|垣屋参差闭月明|倚柁赋诗无杰思|断肠分付棹歌声
花谢东风搅离思|愁翻缟袂忍轻分|月明梢送临溪水|春树遥怜隔暮云
误脱农蓑拾汉科|空山奈此月明何|秋风又跨扬州鹤|行路正难愁思多
共坐南窗待月明|云间忽见大江横|钓鱼船上谁家笛|吹出骚人万古情
西风历历起寒莎|皆立林宵雪一窠|三十六陂烟水阔|夜深无奈月明多
白鹤峰头春月明|黄塘树里子规声|夜深独自开瑶瑟|山客谁知素女情
块石中分瞰底深|栾栾遗槁坐岩阴|如何不是子先辈|风淡月明无处寻
绿竹月明客夜行|青山雨过人春耕|闽中富庶天下少|千里山川东锦城
姑射神人杂佩瑶|月明深夜许相招|鹤声唤起瑶台梦|百尺琅玕雪未消
月下看山夜色多|剖藏无奈月明何|精神正在微茫内|不道龙蛇满眼过
缥缈飞楼凌紫烟|水光山色自年年|月明笙鹤群仙过|云锁朱明一洞天
促织声尖尖似针|更深刺著旅人心|独言独语月明里|惊觉眠童与宿禽
天上一轮影万轮|一轮方是月明真|祗寻天上一轮月|水里万千何足论
溪前山色碧嵯峨|杨柳阴中古巷多|最是村居堪佚老|月明谁为听渔歌
陈丞写竹小尤精|比似湖州太瘦生|何处月明江上白|千枝万叶送秋声
夜泊湘川逐客心|月明猿苦血沾襟|湘妃旧竹痕犹浅|从此因君染更深
不御铅华似洛妃|清虚全与道相宜|月明何处回仙驾|独立沙头尔许时
天汉无云星宿稀|夜凉清露湿山衣|月明照我孤禅影|亦照松头野鹤飞
青山隐映翠云遥|清夜高台坐寂寥|何处碧桃深院里|月明风送紫鸾箫
秋风隔岸木莲开|掩映红妆玉镜台|夜静月明环佩响|翠云屏里水仙来
闻道移根玉井旁|开花十丈是寻常|月明露冷无人见|独为先生引兴长
三江春涨一江同|金谷佳人庙貌东|吾过定闻吹玉笛|月明环佩挟翔风
城北城南雨满途|莺花无主月明孤|目中尽是山河恨|不独黄公旧酒垆
天上同沾雨露多|扁舟又喜泛沧波|冥冥鸟背夕阳暮|千里月明闻棹歌
十年已往如冰冷|千载方来似月明|唐许何尝关世事|人间正有一书生
船子禅师意未平|万波要喻境中情|鱼寒不食清池钓|何处归舟有月明
筑亭来伴碧琅玕|苦节清修傲岁寒|好截伶伦双凤管|月明吹向彩云端
月明华表语霜清|万籁沉沉静有声|一自别来璚树长|几回飞梦到曾城
从他白发三千丈|莫管人生七十稀|满载月明歌一曲|到花亭里醉中归
花重妾心冰皎皎|妾怜花貌玉盈盈|鸦盘翠髻流云湿|瘦影寒依夜月明
凡骨已蜕身自轻|勃落叶上行无声|华阴市楼醉舞罢|却上蓬峰看月明
月明谁唱竹枝歌|声绕江风起白波|古渡春来潮正急|停舟估客意如何
虚心劲节倚云端|白日清风散羽翰|几度趋朝闻凤管|月明犹想佩珊珊
四十年来懒看灯|元宵长是守书檠|如今并与书檠废|只有丹心对月明
身随影立孤灯暝|杖倚人行独月明|新得病形成瘦鹤|乱添愁思惹飞萤
狐狸穿穴走荒原|鬼火阴阴照墓门|酹尽酒浆人去后|月明依旧锁黄昏
芳辞吟罢报君知|秋到天涯鬓易丝|莫向月明弹宝剑|浮生终拟欲何为
何妨天妹耦耕来|隔水如闻机杼哀|饮尽银河应有日|牵牛不用月明回
六街箫鼓动欢声|独坐行台看月明|不是有心贪胜赏|偶逢时节独关情
练杀声歌不练兵|霸图应自恃长城|水流花落将春去|三十六宫空月明
稚子书传白菊开|西成相滞未容回|月明阶下窗纱薄|多少清香透入来
月明风细度昭阳|魂梦空劳独夜长|少小入宫歌且舞|娥眉犹未识君王
岁岁天孙此合欢|月明双照泪痕乾|深情已自托云雨|翻向灵禽借羽翰
朱字箜篌委网尘|月明不见理丝人|镜台窗下樱桃树|应是当时折剩春
山雨冥濛久未晴|袖中长笛为君横|一声吹破浮云色|归去呼船载月明
子晋庙前山月明|人闻往往夜吹笙|鸾吟凤唱听无拍|多似霓裳散序声
月明偏照海边洲|绿水回环漾素秋|斗转参横群动息|桂花零落遣谁收
泱泱秋水荻芦轻|徙倚楼头待月明|红烛烧残白堕醒|秋风飒飒独关情
新诗赠我胜千金|病阁青灯字字心|正在溪冰山玉处|月明还听老龙吟
连翩玉羽下瑶台|玉堂主人携放来|松际长鸣花外立|月明仙驭凤池回
长江万里鲸涛险|绝壁千峰鸟道微|十亩桑田原可乐|月明牵犊荷犁归
幽谷香风吹紫兰|月明泉上发哀弹|猿猱不语魍魉避|一夜空山孤鹤寒
洞口阴飙扫石扉|欲寻云术转微微|月明三弄云中笛|驴背松风吹葛衣
香风蔼蔼日晴和|十里红蕖蘸碧波|沥水湖边长载酒|月明犹听采菱歌
露下碧丛珠滴滴|月明素萼雪团团|不知晚节全清白|更向东篱仔细看
已住烟霞心未死|更开云谷了吾生|磬声击罢烟萝合|钓线收来海月明
昏鸦定后草虫喧|一片羁心落晓猿|那更悲秋禁夜哭|月明明日是中元
晚霞销尽月明钩|万顷无风一水浮|长怕舟师深击楫|自令洄洑起中流
勋名端不负高科|白玉楼成柰命何|惟有良知心尚在|姚江深处月明多
花事亦何与人事|不禁开落自关情|雪中欲尽寒梅影|留取残枝待月明
海邦渺渺知何在|风入高帆顷刻过|何似一樽湖上酒|月明安稳照寒波
百岁中秋几月明|长先十日候阴晴|清风不觉传三鼓|又恐冰轮碾女城
月明入户白于霜|林影当檐耸若翔|睡味不应如许好|不来吟咏答寒螀
玉液池边夏木青|石屏台上晚风轻|道人心静不知暑|默坐焚香待月明
太白楼头雁影遥|月明如水夜迢迢|芙蓉露冷银河落|忽听风前碧玉箫
府中宾从醉蒲萄|挟瑟当筵赵曲高|他夜尊前能忆我|月明应拂吕虔刀
千里神龙化作翁|月明吹笛倚龙宫|曲声不许人间听|散入重湖半夜风
老树玲珑白玉枝|月明孤影自相宜|风来领取真香去|借问同根知未知
江门一滴自曹溪|认得随流亦不迷|法液至今清碧碧|月明光浃海天齐
水仙分御六铢衣|云作中单翠作蕤|占断芳园无两树|月明倒影浸愁漪
裸游新馆映清波|长夏凉风澹绮罗|日晚散归金锁合|月明肠断夜舒荷
绝壑松风泻瀑声|此身如寄画图清|馀生结得东林社|三笑亭前看月明
春晚落花飞藉草|月明惊鹊堕栖枝|人归望阔江天暮|梦断愁深夜漏迟
越王台下送飞艎|折赠琅玕百尺长|归到石城官舍冷|月明四壁动龙光
上田下田水哓哓|南岭北岭虫啁啁|如此月明谁管领|可怜满壁海棠梢
先朝三疏足千秋|学士遗踪尚可求|傥过山前骑鹤去|月明人倚合江楼
蛮中千嶂啼猿里|海畔孤城匹马过|却望泷江更南下|月明双泪听夷歌
空谷无人瘦影寒|月明时见舞青鸾|鹧鸪啼彻黄昏雨|犹忆湘妃庙里看
游赏经年事不同|客心犹自怨春风|月明此夜闻丝竹|何处东山无谢公
当时何事太情多|不悟危机出苎萝|一夜月明天似水|吴王台上越王歌
风林凋尽碧琅玕|的皪梅花好自看|霜白月明残雪夜|一枝危拂斗杓寒
端溪清练满菱花|翡翠䴔䴖十里沙|最是月明天湛碧|静看风景更无涯
粉翅还嫌蝶太轻|雪衣偏喜燕多情|宁王玉笛知何处|寂寞黄昏伴月明
平湖水则减三分|尚欠红蕖一段云|万斛波光自吞吐|月明亦足张吾军
寒水泠泠驻碧潭|悠悠香韵鼻端参|月明缭绕罗浮梦|合向其中置睡庵
道是月明星便稀|阿瞒此句未为奇|今宵斗柄也不见|一镜孤光天四垂
春池细雨柳纤纤|手倦挥毫日上帘|想得停杯江海夜|月明照见水晶盐
醉卧凉阴沁骨清|石床冰簟梦难成|月明午夜生虚籁|误听风声是雨声
新翻微变寿阳妆|喜色横斜水一方|点破冰肌愈清绝|月明无处著清香
雨后微风不度池|柳条犹拂镜中丝|凭阑只与禽鱼共|水底月明方自知
层冰一夕塞河船|记得携家己十年|鲑菜灯前谁共饭|月明行店一凄然
梁园修竹孝王栽|散入秋风绕吹台|此夜断肠听不得|月明池上雁还来
霜飞峭壁夜猿惊|手把松枝叫月明|知有石龛僧入定|朝来不作断肠声
幽魂清韵亦生寒|彷佛芳姿梦里看|庭际月明人寂寂|宛然吟咏在阑干
冷浸瑶空淡欲流|素光如练夜横秋|月明乌鹊南飞去|疑是成桥度女牛
眼明身健莫扶持|遽向华堂看彩衣|已共月明无认处|孝思休踊盖棺时
云齐千里竞高飞|风引铃声落翠微|几度月明霜冷夜|飘零犹认主人归
漠漠秋汀起晚烟|半攲寒影立风前|月明应有芦花梦|飞遍江湖万里天
月明十二碧峰头|霜落沅湘水似秋|凉思也惊鸿雁侣|相呼相唤在河洲
枫叶高低山远近|月明霜薄楚江澄|何人吹笛孤舟外|莫是苏仙过广陵
稚圭伦鉴未精通|只把蛙声鼓吹同|君听月明人静夜|肯饶天籁与松风
浓翠森森满画屏|凤毛如织长初成|月明绕屋惊飙动|彷佛蛟龙作雨声
湖如西子目曾波|却恨中流满芰荷|一片清光风潋滟|照人不在月明多
突兀晴楼压郡城|楼前波面縠纹生|何人合作佳从事|来伴胡床看月明
眇眇临窗思美人|荻花枫叶带鸡声|夜深吹笛移船去|三十六湾秋月明
犬入五云音信绝|凤楼凝碧悄无声|焚香古洞步虚夜|露湿松花空月明
乱山台殿楚江头|极浦蒹葭夹岸流|二十五弦湘水瑟|月明何处不堪愁
曾经巴峡听啼猿|万想千思举不全|一万里风吹梦转|月明人上锦江船
何事文星与酒星|一时钟在李先生|高吟大醉三千首|留著人间伴月明
偶因送客入城迟|旧院空床旦宿时|夜半月明山鹤叫|犹疑西阁共联诗
风静高标埋暗雾|月明孤影落澄波|狂心拟逐游童上|无奈春醪足困何
飞却青天白鹭鸶|短篷相伴月明知|只因独速归来后|见我沧洲小立时
惭愧劳薪入爨声|长安犹问破琴名|新栖又长双桐子|珍重南枝慰月明
三素云中礼玉虚|琅风吹动紫霞裾|月明自蘸秋河露|写得天真一丈书
江风吹棹送人寒|一剑横秋秖自看|应过淮阴吊韩信|月明曾照汉家坛
水绕池塘朝饮马|月明苍柏夜鸣乌|年来南北几千里|却笑书生无远图
葛仙溪上一株梅|我到家时花正开|后夜月明风露冷|横枝休遣上窗来
九华灯影灿银缸|十二琼楼叠绮窗|夜静月明双凤下|玉箫何处度新腔
山居寒重户先扃|自向疏窗爱月明|欲唤花光来貌取|入檐微见一枝横
子规欲归归未得|啼向钱王寿星石|月明血尽人不知|只怪晓山深似碧
长蹊窈窕晴沙暖|绿树交加细草香|归去不缘吾兴尽|月明应得更褰裳
帆落西江下浙河|溧阳酒贱醉亡何|月明正照山公影|自觉今年白发多
夜色澄澄海气深|水光荡漾入帘旌|冰肌玉骨便清梦|不为吹萧送月明
楚山修竹不可致|谁写秋风笔底开|疑是道人吹紫竹|月明引得凤凰来
仙子乘风过赤城|金槃玉露掌中擎|月明解佩江头去|五色云霞拥绛旌
两岸虫声夜转多|他乡无奈月明何|碧天万里河流急|倚棹长吟一雁过
月明双影带霜栖|长忆青梧玉井西|前度碧窗惊晓梦|女奴驱遣莫教啼
长板桥通太液流|月明游女满桥头|中山画舫随人坐|东泛青溪西莫愁
夜来一雪苦匆匆|千里浓云忽扫空|换得月明良不恶|未须过计虑蝗虫
薄薄疏云漏月明|础根收润晚风清|空庭泥湿鸣蝼蝈|夜气如秋梦不成
千年蝌蚪费居诸|韵入松声太古馀|夜静月明还作呗|不知所读是何书
苕溪清浅霅溪斜|碧玉光寒照万家|谁向月明终夜听|洞庭渔笛隔芦花
雨过秋山翠满城|思君江馆入蛩声|夜凉独坐银河下|吟到酒醒溪月明
黄花萧索暮寒催|千里怜君此日回|自说月明霜冷夜|相思曾倚凤凰台
路入西风十里秋|月明飞雪下汀洲|关山著处皆戎马|容得山人不系舟
红板青楼是尔家|鸳鸯家做在荷花|月明打开犹自可|月黑打开愁杀他
缥缈临风思美人|荻花枫叶带离声|夜深吹笛移船去|三十六湾秋月明
黄鹤楼前旧月明|吴王台上莫秋声|离情只在斜阳里|断柳荒烟写不成
澄江如练碧悠悠|一色芦花覆远洲|无尽春天归雁急|月明寒影不曾留
一生坐与蛇添足|万事不如龟缩头|亦笑军持太多事|孤桐自了月明秋
丹霞缥缈海三峰|归去琼台第几重|仙骥一声风驭远|月明清露滴金松
犯暑驱车泼面尘|招提暝色唤休程|竹风满院凉无价|最好移床就月明
山腰涧曲绕短垣|百怪老树龙蛇蜿|山翁有时抱琴至|雪霁月明开此轩
恰则黄昏雨便晴|青塘迤逦尽蛙鸣|月明已在芭蕉上|犹有残檐点滴声
野旷烟平写意图|垂杨深处隐城隅|月明桥断吴家渡|古井风吹响辘轳
出峡放船歌楚辞|月明人醉白沙祠|旧游零落风流远|载酒重来定几时
新竹成林蕉叶青|隔篱深处有蝉鸣|晚凉更觉长堤静|自绕荷花待月明
咫尺高峰是太清|月明仙会宴瑶京|但从紫府窥直箓|不必人间留姓名
玉轮珠箔驾青牛|少女如花坐上头|歌入彩云还不见|月明笑语在西楼
世于吾道转崎岖|是与非耶一子虚|借得祁山两间屋|一间分与月明居
读罢黄庭一卷经|磬残烟冷夜坛清|月明何处人开户|惊起松梢睡鹤鸣
关山云冷笛声秋|一曲南征感旧游|满地月明双鬓雪|断肠今夜望鄜州
数点疏花不满枝|倚栏惟恨月明迟|风流一段无人共|正是霜飞屋角时
千尺丝纶在手中|月明归去满船空|寒江岂是鱼难钓|钓得还将不钓同
寒食原头杜宇声|谁家不起古今情|纸钱烧罢人归后|一树梨花冻月明
君方置酒待月明|便有微云薄太清|雨罢阴云尝解驳|且教霖雨慰苍生
琉璃地上绀宫前|发翠凝红已十年|夜久月明人去尽|火光霞燄递相燃
西京诗句似朱弦|士会还工赠妇篇|纨扇白头卿最爱|玉琴弹出月明前
中庭地白树栖鸦|冷露无声湿桂花|今夜月明人尽望|不知秋思在谁家
碧桃临水影红绡|一阵风回花气飘|峡口月明仙驭返|玉笙吹过第三桥
玉宇凉生海月明|松梢忽听戛然鸣|坡仙赤壁孤舟夜|清梦惊回是此声
几处空山啸月明|不堪闻过两三声|谁知万里南迁客|一夜孤舟梦不成
北斋孤坐破三更|庭户无人有月明|数种裤襦秋未赎|羡他邻巷捣衣声
珍珠无价玉无瑕|小字贪看问妾家|寻到白堤呼出见|月明残雪映梅花
昭亭交旧半存亡|只有君家近我乡|终约月明搥鼓过|贺公须爱李生狂
月明窗上老梅癯|我有天然水墨图|笑杀无文痴老子|冰绡影里觅林逋
不须有客问张凭|且要无人觅庾冰|好是夜寒风浪静|月明空载一孤僧
古殿阴森山木春|月明分踏玉阶尘|好同檐下焚香坐|闲看人间梦里身
月明弄影雪巅癯|只似胡僧不似吾|忽予牙绯称羽客|道官儒黻释头颅
三市香尘隘绮罗|游人无奈月明何|吾侬分得宽闲处|地阔天高得月多
南北高峰插汉斜|居然天外两莲花|月明清啸商风起|吹落峰头片片霞
共听蟾宫第一歌|宴酣其奈月明何|禁门深锁无人入|却许衔花野鹿过
秋灯点点淮阴市|楚客连樯宿淮水|夜深风起鱼鳖腥|韩信祠堂月明里
去年与客赏重阳|痛饮溪亭迟日光|今日月明情兴爽|何辞三万六千觞
寒水泠泠出洞来|月明静听转清哀|无人与入琴丝写|流下前溪漾落梅
京国南归才十日|停骖又喜宿昌平|不眠一夜怀知己|自起开帘看月明
月明独倚异乡楼|北望天涯几许愁|故国不归人意老|无情汴水自东流
春来骚意满江干|转蕙风光更泛兰|睡起老禅闲一笑|月明香雪竹窗寒
缟衣玄瓜立前除|天上人间剪纸糊|除却青青三四叶|月明满地却全无
云来云去状秋阴|细雨笼晴夕照沉|半夜月明千籁静|一声猿叫万山深
炎火无光汉祚微|月明乌鹊又南飞|卧龙一起成王业|千古才知帝魏非
洞前琪树倚云栽|洞里瑶华映雪开|一自飞𫐌游碧落|月明空见鹤归来
我生之辰月宿斗|如何谤誉由箕口|月明只合醒眼看|斗亦何须挹浆酒
海东月明九万里|照见山头白鹤还|竹几匡床清似雪|不知门外是缑山
一曲娇歌酒一觞|难醒难醉又难忘|争知一别还非易|满地月明归路长
黄华山中夜气清|月明风定闻吹笙|梅花开向竹松里|雪香零乱墨光生
长江风静碧波平|一叶扁舟载月明|半夜矶头孤鹤唳|梦回犹听洞箫声
夜向灵溪息此身|风泉竹露净衣尘|月明石上堪同宿|那作山南山北人
千尺丹厓削石屏|波光倒树碍云行|何当借我烟霞榻|卧听泉声看月明
玉宇秋光无一尘|人人共喜桂花新|看来世态炎凉尽|惟有月明无贵贫
摇空白浪见玄菟|遍野黄羊是福余|最苦辽阳城下戍|月明清泪下吹芦
蜀道寒轻水木清|峡中无复杜鹃声|归期正是春风暖|任向空山叫月明
白云无尽楚天寒|鸿雁萧萧枫树丹|杨子月明愁里度|芜城雨色梦中看
一曲溪山类辋川|何人笔意淡风烟|月明镜水秋无影|照见长虹贯客船
烟水沧凉夜气清|砧声断续出高城|客边觞咏凭谁共|太白楼头空月明
鹿苑滩头秋月明|使君辍棹爱江清|尘埃一段思归路|已听荆州渔鼓鸣
神女庙前秋月明|黄牛峡里暮猿声|危途性命不容恤|百丈牵船侵夜行
粤王遗陇名犹在|古木疏疏半已枯|每到月明霜满地|直教啼杀树头乌
月明初满妙高台|江上潮头夜半来|恨不海门三日住|北风吹雨看崔嵬
昨年同尔住京师|被月对花长话时|今日与谁归粤海|月明花发倍离思
盈掌寒光半翳无|四郊尘静月明孤|至今兔捣缘何事|萧瑟秋声满玉壶
风幌凉生白袷衣|星榆才乱绛河低|月明休近相思树|恐有韩凭一处栖
独掩衡门花盛时|一封书信缓归期|南宗更有潇湘客|夜夜月明闻竹枝
金壶漏水响丁丁|直宿宫娥坐月明|潜听象床龙睡稳|玉阶低演步虚声
亭亭背暖临沟处|脉脉含芳映雪时|莫恨夜来无伴侣|月明还见影参差
越客西来隐姓名|扁舟浩荡逐江行|岳阳楼上三更后|自倚栏干看月明
沧江万顷护朱栏|龙虎千年紫气盘|壑暝香烟藏窈窕|月明笙鹤下高寒
故园归思浩无涯|更听啼鹃恼客怀|后夜月明应有梦|先随潮水过秦淮
碧空云净石坛清|自启琅函拜月明|一道灵风王母降|山童莫认许飞琼
城寺思归兴忽生|又携筇杖出云扃|月明后夜空山里|绕屋泉声只自听
衮衣玉食居然僭|自比萧曹亦不疑|十里金城何处所|只今惟有月明知
姑射肌肤独占清|东南万树数乌程|便须挈榼连宵赏|要看琼蕤伴月明
长才应拟早登科|迟速由天可奈何|莫向归途重惆怅|人间秋后月明多
诗人魂在梅花上|不比垂杨管别离|野鹤声声声渐远|定应飞报月明知
地形连斗阁连云|松籁曾经佛祖闻|永夜月明人到少|海光山色自平分
十日春霖一日晴|打包作意办山行|月明夜半雨声急|不道老天无十成
忽听指下语铮铮|似背残灯对月明|夜半十年心上事|沾裳争奈子弦声
山中覆鹿拾蕉叶|眼底生花二月明|不道人生俱梦里|新诗犹话梦中情
数藤马乳秋风晚|一架骊珠夜月明|忆作草堂看画日|惠连诗句独先成
霜风策策鼓黄芦|满眼吴江旧去途|梦到月明天阔处|夜深泥宿故城湖
白凤参差驾玉輧|姮娥夜访许飞琼|广寒宫阙应寥寂|万斛天香散月明
咿哑机杼隔林幽|梦觉江湖忆旧游|满地月明凉似水|数声柔橹过扬州
七星岩下醉神仙|犹占龙床水底眠|我有一樽延寿酒|月明今夜对南山
莲房折尽只留荷|露盖班班一丈过|高下横斜无定影|聚凉着得月明多
寒蝉泣露曳秋声|杨柳枝头淡月明|半掩笼门怕关上|今宵犹恐幸车行
谁知我是太平仙|歌罢浮云笑暮烟|更倚玉楼吟乐府|断虹消尽月明天
画角三终夜未阑|醉凭飞阁喜天宽|月明满地江风急|吹落幽人紫绮冠
太乙仙舟溯月明|独携绛节向神京|云间翠盖遥相接|挹赐金茎羽翼生
月明如镜酒如空|响谷清声出汉宫|怪得中庭红叶堕|琉璃帐底唱回风
一鹤晚随青玉杖|双龙秋佩紫荷衣|月明何处闻吹笛|百丈山前卖药归
都门西出马蹄骄|望望山光路不遥|尽是内人香火寺|月明湖上听笙箫
痛逝无心走月明|一编枯坐过三更|陆家诗句愁如我|也道城南路怕行
月明临得霜桥影|只恁横斜自一奇|唤起江南归梦远|竹村烟水有茅茨
歌舞从来最得名|如今老寄洛阳城|当时醉送龙骧曲|留与谁家唱月明
茅山道士来相访|手抱七弦琴一张|准拟月明弹一曲|桐花落尽晓风凉
小年为写游梁赋|最说汉江闻笛愁|今夜听时在何处|月明西县驿南楼
旧榻凝尘岁屡更|秋风一雁又南征|弟兄离合情无限|万里淮天共月明
昆仑阙下是邕州|故垒新添风度楼|五夜月明清啸处|浮云隔断楚江头
长夏园林寂更深|思君何事减春心|月明闲却秋千影|懊恨墙头但绿阴
游遍蓬莱到水都|龙宫书请注龙书|月明长啸独归去|海上行乘赤鲤鱼
月明清露下荒台|木落空山更可哀|夜壑常留金碗在|春风曾识翠华来
杜山曾有凤来鸣|凤舞山青海月明|传道有人回峰去|九天风散玉箫声
霍童佳境本天成|十里莲花遍处生|山色依然仙不至|月明徒自忆吹笙
露湿晴花春殿香|月明歌吹在昭阳|似将海水添宫漏|共滴长门一夜长
嬴秦烈焰掩全齐|谁遣君侯更向西|关上月明关下路|英雄千古怨晨鸡
秋气平分雨乍晴|残云敛尽楚天清|野人不趁□花课|赢得今宵看月明
惆怅昌黎去不还|小亭牢落古松间|月明夜静神游处|三十二峰江上山
槛外风高霜月明|步虚山里步虚声|罢琴刻烛初长夜|又得人间一梦清
童童飞盖出松萝|公子多情奈晚何|滩下绿波浓似酒|月明更拟棹船歌
卯君看月此徘徊|今来月明君不来|安得清光刀剪破|为分一半到泉台
九江前面是庐峰|倾想平生未得逢|今日送师无限思|暮潮春树月明钟
望尽瓜期犹未回|月明清露思难裁|秋风不顾飞蓬首|更度千门笛里来
新声不及郁轮袍|空拨皮弦挂锦绦|独向月明弹一曲|白头双泪落秋涛
遥空白浪见玄菟|野遍黄羊草正枯|最苦辽阳城畔戍|月明清泪下吹芦
月明方始觉星稀|烛照还知灯力微|若使世间无圣哲|草根萤爝总光辉
燕堂窗静一帘垂|鹊尾薰浓客未知|稍忆风流王子晋|月明闲弄玉参差
初凉宜夜透衣罗|时见流星度绛河|渐觉露漙金掌重|梧桐影外月明多
云冠琢玉紫霞衫|仙籍依稀见署衔|松下月明时顾影|寸心知不到尘凡
月明如水侵衣湿|台榭沈沈秋夜长|坐久高僧禅语罢|澹然相对玉簪香
陌上春风破酒颜|马头珠络响珊珊|归来院落已深夜|满地月明花影寒
才到秋来气便高|雁声天地总寥寥|客怀今夜不成寐|风细月明江自潮
四松离立类岩幽|遮我聊为半日留|更恨月明清影夜|不能于此听飕飕
道在宁知白发生|禅房阒寂好经行|月明满地无人会|消受菩提叶叶声
花发城南苑路迷|衫裁白纻马如飞|月明洛水黄昏后|犹有游人唤渡归
钓月亭边三两家|月明无处认芦花|忽闻鹎𫛥相惊起|知有溪禽在浅沙
黄陵祠下月明多|不见湘灵翠辇过|留得萧萧数竿竹|至今肠断楚人歌
秋风摇落满征帆|扬子桥边酒半酣|一棹芜城君独往|月明今夜我江南
伏天无处避斜曛|冰簟何由借鹤群|漫作巫娥云雨梦|月明环佩下湘君
何处佳人竞晚妆|素钗斜倚曲栏旁|月明应讶花无影|风细时闻玉有香
月明曾过西湖路|爱看横枝当水斜|试问玉堂诸学士|几时清梦到山家
谢家兰玉竞芬芳|千里南来未易忘|犹忆娑罗双树院|月明相对坐胡床
鬓丝端为别兄皤|魂梦真如道路何|滇海万峰秋雁少|楚江千里月明多
南亭溪畔二桥前|椰叶阴阴带暮烟|蛮女喜簪青茉莉|月明齐汲伏波泉
姑射丰标玉雪清|逋仙相对独怡情|暗香疏影诗成后|谁更黄昏咏月明
阴阴石阁傍云松|袅袅藤窗花露浓|独立青宵何处笛|月明遥映九华峰
千里长江浦月明|星河半入石头城|棹歌未断西风起|两岸菰蒲杂雨声
江水西流日夜声|棹郎挝鼓唤登程|滕王阁上神仙客|一曲空歌待月明
十千酤酒醉如花|赚得娼楼第一家|调笑不知春漏促|月明犹自按琵琶
仙子归来夜未央|瑞香风动翠罗裳|月明无处韬清影|箫管迎春上玉堂
千里嘉陵江水声|何年重绕此江行|只应添得清宵梦|时见满江流月明
诗因得法能追杜|书自名时已配苏|今日尚馀真迹在|月明沧海见珊瑚
高人卜筑避尘埃|山似莲花水面开|半昼犹眠疑是夜|推窗只许月明来
地无五谷与桑麻|欲觅人烟未有家|夜半月明山鬼啸|风吹竹户灭灯花
大地茫茫一聚尘|我来扑面尔先迎|他时片骨知堪托|莫使沉埋见月明
莺花三月出燕关|千里家乡几日还|今夜月明天似水|梦魂先到武夷山
风景昭台分外清|眼前宠辱未须惊|阿娇倾国今安在|金屋无人空月明
美艳向人花灼灼|青圆如鉴叶田田|月明徙倚阑干处|细得真香忆去年
捍拨难传不尽情|琵声裁尽继琶声|风流扫地无人说|只有空江旧月明
载酒来游赤壁矶|月明乌鹊夜南飞|披图遥想人何在|山水依然澹夕晖
牛渚矶头江月明|倚歌闲答洞箫声|夜凉老子兴不浅|自把浊醪时一倾
凄凄吹笛裂寒云|羁客难禁醒坐闻|声逐逝波流不断|月明吹老戍回军
清轩直下压秦淮|淮是秦皇厌胜开|千古兴亡无问处|好风惟共月明来
露鹤寒猿永夜清|山僧入定泯群情|幽人独向阶前坐|为惜千峰好月明
移根大宛渡沧溟|风雨园林几晦冥|半夜月明送清影|龙蛇散乱走空庭
归心日夜忆咸阳|海角天涯不是长|今夜月明何处好|北风低草见牛羊
来时秋雨满江楼|归日春风度客舟|回首荆南天一角|月明吹笛下扬州
九十平分白露瀼|月明东角又中央|夜长谱得相思调|迢递凭谁寄阿郎
营邱图画展霜绡|眩转寒光鉴影摇|更待东风开夜色|月明洛水断冰消
两丛小竹南窗下|露叶风枝共秋夕|月明见影忽自笑|移得王淮凤翔壁
洞庭秋尽水层波|光动珊瑚碧树柯|夜半仙人骑紫凤|满天清影月明多
高僧夜滴芙蓉漏|远客窗含杨柳风|何处相逢话心地|月明身在磬声中
移根何日渡流沙|万颗神珠烛绛霞|岩底月明初入定|骊龙弄影落袈裟
清晓方舟送我行|知君不忘旧交情|宝安此去五千里|两地相思共月明
银汉无声夜夜清|良宵忽感宦游情|东山遥望人千里|想亦停杯对月明
金阊亭下解兰桡|一水吴江去渐遥|秋梦缠绵浑不醒|月明齐上度僧桥
西风一夜镜湖秋|零落残春逐水流|犹有多情双翡翠|月明梦逐采莲舟
世尊遗法本忘言|教外别传意已圆|只履携将葱岭去|不妨来上月明船
淮山漠漠水潭潭|落日孤云自不堪|今夜月明风更急|凭吹魂梦到江南
阑干六曲护春风|白雪生香满院中|夜静月明幺凤下|半窗疏影隔帘笼
摆手临行一寄声|故应离合未忘情|炷香瀹茗知何处|十二峰前海月明
骊龙颔下数珠呈|影满南窗妒月明|惊起园公呼小妇|笑听童孺读书声
去去山程复水程|离魂消尽子规声|布帆虽趁南风稳|恨不同君咏月明
佳泉蟹眼最知名|沙底冰寒映月明|活火烹宜林岕好|千瓶汲取遍佗城
骑鹤吹箫空月明|乱山风雨闭荒城|那曾一觉扬州梦|赢得青楼薄幸名
蒲觞饮罢不成歌|闲步林阴爱绿莎|记取长塘初五夜|月明偏傍屋西多
菱叶风来水气浮|桂花露湿月明秋|此时身在银河上|不蹑仙槎驾玉虬
山上徜徉湖上归|月明千顷浸玻瓈|明朝有客朝天去|多少红尘在马蹄
风饱晴川十幅蒲|月明乘兴泛玻璃|舟人生路须加谨|却道今非比旧时
金粟池头花皓皓|绿阴亭下树冥冥|一曲重闻箫史过|月明忆上凤凰翎
竹上当年泪未消|又将红粉湿鲛绡|月明听鼓云中瑟|魂断苍梧尚可招
漠漠暗苔新雨地|微微凉露欲秋天|莫对月明思往事|损君颜色减君年
幽栖长物一张琴|时对清流自写心|老子兴阑童子去|月明悬溜有馀音
苍茫绿野接江天|渔父中流独扣舷|何处月明堪系缆|树阴西畔小桥边
太乙钩陈到月明|连营杀气夜中横|弯弓欲射旄头落|还从銮舆出塞行
秭归城邑昔曾过|旧识无人奈老何|独有凄清难改处|月明闻唱竹枝歌
何处箫声坠月明|天风吹乱武夷情|婵娟万里秋如水|吾欲乘槎问太清
月明环佩莫踟躇|此地仙灵窟宅馀|太华休归毛女洞|罗浮且在鲍姑庐
谁将雪朵缀缃枝|香雾濛濛夜色迟|无复閒情对芳物|病怀空许月明知
鲛绡剪碎玉簪轻|檀晕妆成雪月明|肯伴老人春一醉|悬知欲落更多情
散漫飘萧豹脚长|小窗飞入闹昏黄|月明蕙帐今空在|借问为谁逐客忙
留连冉冉已过夏|离别匆匆又值秋|酒尽玉壶歌舞散|月明千里照汾流
采石江头醉月明|江流不似汨罗清|骑鲸天上成何事|千古清风说独醒
金粟花攒壁树开|月明露湿玉阶苔|尚馀数叠香痕在|曾向坤宁殿里来
虚空迸裂海乾枯|人在沤花影里居|合眼黄昏开眼昼|月明何许上珊瑚
白露催寒乌夜啼|倦游公子未归西|月明多感为云薄|免使偷光照惨栖
沙塞风高纩帛轻|春蚕到死只吞声|寒机未织回文字|夜夜篱边诉月明
蓟门朔雪乱天风|风落千家走白虹|马上月明挥不去|知吾夜夜醉新丰
自笑衰鸿病起低|更怜落树夜乌啼|月明好认南飞去|剩有高枝可择栖
江上风恬水不波|江亭潮满月明多|夜深暂向驿楼宿|隔岸有人歌踏莎
鹄立沙边望去程|柳林直下是柴棚|壮怀落落都休问|千里归舟对月明
芦苇萧萧月明里|飞鸿正值秋风起|今宵暂喜栖息同|明日茫茫隔烟水
长江渺渺烟波绿|罢钓渔翁船傍竹|摸鱼换酒月明归|醉倚纶竿春睡熟
玉屑花繁淡淡黄|碧岩曾伴紫栏芳|月明露洗三秋叶|山迥风传七里香
济水源南舜井旁|月明曾共坐宵长|六春暌隔离江路|五月相逢是帝乡
月明吹彻紫鸾箫|火宿沉檀暖未消|风送海潮来别浦|卖鱼人过竹西桥
燕自南来鸿北飞|田家社饮醉扶归|月明水阁横吹笛|风送梅花入翠微
芦沟桥下水汤汤|客梦俄惊夜色凉|惆怅不堪归路远|月明犹自入空床
谁将醉里春风面|换却平生玉雪身|赖得月明留瘦影|芳心香骨见天真
玉泉泉下有鱼龙|风起波涛沧海同|自是鱼龙无意出|月明愁杀钓鱼翁
内湖水暖外湖寒|看杀鸳鸯忘钓竿|一叶一花都弄遍|月明还向大夫滩
光射苍岩石镜屏|我来一现岂无情|谁云显晦知时节|长伴空山寒月明
淅淅寒流涨浅沙|月明空渚遍芦花|离人偶宿孤村下|永夜闻砧一两家
相逢涕泪且停挥|城阙萧条梦里微|唯有青山常不改|月明时见鹧鸪飞
仙草灵芽出洞天|封题千里附归鞭|月明记得相寻处|曾试林间第一泉
隐约湖山一点青|秋风归去阻云程|贝宫珠阙无寻处|夜夜凌波哭月明
金谷歌传第一流|鹧鸪清怨碧烟愁|夜来省得曾闻处|万里月明湘水秋
荔子如丹橄榄青|红蕉叶落古榕清|温汤浴罢晚风快|老酒倾盆醉月明
天公不愤小桃开|故剪瑶花伴落梅|后夜月明风更恶|有人无语独登台
月明仙院夜沉沉|鹳雀高巢古木阴|独坐西楼钟磬寂|玉箫吹起故园心
秦山楚水路迢迢|不道琼花乱后凋|鹤背仙游清梦远|月明谁度紫鸾箫
一片轻帆挂月明|微茫何处辨孤城|已看灯火星星近|犹隔西风数里程
洞箫声动月明初|满地清霜一草庐|白鹤飞来鸣夜半|不知身在紫霞居
行旌此去隔关山|顿觉幽斋笑语阑|后夜月明空似水|孤桐横膝向谁弹
江水飞花作雪轻|月明似入剡溪行|可怜一夜天涯雨|又听春潮打橹声
花烛沉沉动玉楼|月明春女大堤游|空中骑吹名王过|散落天声满汴州
光武重兴四海宁|汉臣无不受浮荣|严陵何事轻轩冕|独向桐江钓月明
携杖来追柳外凉|画桥南畔倚胡床|月明船笛参差起|风定池莲自在香
千载琵琶一恨传|写出幽闺最可怜|此夜为君翻数曲|月明风细动离弦
兰麝氤氲化庆霄|芝龙迤逦度虹桥|万花似锦环清馥|午夜月明闻洞萧
无心曾出岫|倦翮早知还|为报长安使|休寻海上山
长安牡丹开|绣毂辗晴雷|若使花长在|人应看不回
去矣复何道|心知重会难|君看残照里|秋气满长安
月色本无私|水寺孤人得|长安富贵家|烧蜡如白日
汉人马上来|秦人马上去|长条不折时|遮遍长安路
了不知名姓|偶遇长安市|片语忽相投|欢然结生死
不到长安久|帝乡风月闲|面馀山水色|知是夜郎还
法护非不佳|僧弥难为兄|长安啖名地|语语兰芬生
南北各万里|有云心更闲|洛浦少高树|长安无旧山
千金装桂楫|来往五湖滨|寄谢长安客|空劳车马尘
滞雨长安夜|残灯独客愁|故乡云水地|归梦不宜秋
携将双凤团|来试九龙脉|临流啜花磁|更忆长安客
长安不可见|但见暮云浮|因君北望处|动我江湖忧
举头见长安|志士欣有托|葵藿一生心|岂容天负却
长安日以远|孤月照单车|莫忘别来意|逢人数寄书
晨起望征人|烟波绿如草|不见双车轮|但见长安道
草没尚书履|花迷御史骢|长安佳丽处|偏在曲江东
去国八千里|堪嗟行路难|马头天欲尽|犹不见长安
华亭载月船|长安遮日手|一网腥城市|吾于尔何有
虽道长安乐|争如在陇头|林间祝圣主|万岁复千秋
短短一尺绢|占断长安色|如何眼底人|对面不相识
长安在何许|疑是青天上|矫首溯西风|溪云断人望
洛阳无大宅|长安乏主人|黄金销未尽|祗为酒家贫
卯酒意醺然|焚香闭阁眠|长安尘十丈|不到竹窗前
昨望巫山峡|流泪满征衣|今赴长安道|含笑逐春归
章台杜牧之|长安孟东野|忆君飞笔时|何处木兰下
驱马出门意|牢落长安心|两事谁向道|自作秋风吟
长安贵富人|岁月马上迁|岸巾怡永日|心事独翛然
忽作无期别|沈冥恨有馀|长安虽不远|无信可传书
信步游梁魏|乘时别少林|长安车马客|无限利名心
近种墙东竹|时常借客看|长安无钓侣|不虑伐渔竿
长安桃李树|秋晚复花枝|九陌寒烟里|无风自落时
红扑章台路|翠滴灞陵树|马上少年郎|西向长安去
观阙长安近|江山蜀路赊|客行朝复夕|无处是乡家
徇禄犹卑吏|归山已后时|长安书不到|君但寄相思
征戍在桑乾|年年蓟水寒|殷勤驿西路|北去向长安
夙驾巡边徼|归程隔乱山|长安花木丽|春苑待君还
平生愁作别|今我适长安|忍使乡园客|都成梦里看
骑马向长安|冠尘每日弹|不知幽谷里|谁坐揽芳兰
悄悄风色寒|白地不敢看|天尾是故国|天头是长安
白云望不尽|高楼空倚栏|中霄鸿雁过|来处是长安
举族贫兼病|烦君药石功|长安何日到|一一问归鸿
张生长安居|日听车音响|他年乘斑轮|车音想非想
何事长安客|春来思易迷|乐游原上草|无日不萋萋
骏马响金羁|蹀躞长安道|少年挽雕弓|弹落花间鸟
贫甚多栽竹|人贫竹未稀|长安闲碧筱|贵客不曾知
长安经岁别|日日望春归|不及随阳鸟|双双又北飞
新雨长安道|行行爱好山|美人何处也|骑马又空还
曾有长安客|题为望日台|樵苏人不测|到此亦裴回
长安生素月|流采媚朝阳|一照西宫去|凄清若有霜
八月离长安|二月返乡社|衔泥双燕儿|依旧帘拢下
苏卿西度漠|征马别踌躇|汉使长安远|无忘雁足书
长安卿相家|一食费几万|有功享固宜|我辈且蔬饭
孤鸿碣石西|匹马长安道|王孙及早归|绿遍江门草
远路事无限|相逢唯一言|月色照荣辱|长安千万门
河北诸军尽有名|云中骁骑本轻生|金装白马翩翩出|不见长安子弟兵
李白逍遥供奉班|高歌白雪向人间|未须采作长安曲|恐有青春不入关
自入长安帝子家|一年一见紫薇花|花开花落年年事|不管愁人鬓又华
点点吴霜入鬓毛|长安落叶又秋高|世间俯仰终难强|归与儿曹且漱醪
青骢款款旆悠悠|遥指孤云向石头|到日长安应在望|夕阳江上更登楼
水北源南秋更多|满川明月濯缨歌|长安要结溪山好|去剪苍藤缚钓蓑
绛縠囊收白露团|未曾封值向长安|昭阳殿里才闻得|已道佳人不奈寒
梨花半落柳初绵|客路题诗忆阆仙|莫道长安春已尽|归人犹在暮钟前
商山半月雨漫漫|偶值新晴下七盘|山似换来天似洗|可怜风日到长安
买得长安酒一杯|客边谁共好怀开|故人有意怜衰病|旧雨不如今雨来
六月长安冰井台|雪宫杳杳风门开|江边此日苦消渴|阙下当年拜赐回
贵人沦落路人衰|碧海连天丹旐回|遥想长安此时节|朱门深巷百花开
灼灼朱榴似火燃|更怜葵瓣亦同鲜|丹心本是迎阳旭|谁道长安远日边
九重烟暖折槐芽|自是升平好物华|今日始知春气味|长安虚过四年花
灞岸青门有弊庐|昨来闻道半丘墟|陌头空送长安使|旧里无人可寄书
长安甚闹不须惊|好与牛儿著鼻绳|方便把他悲愿满|斩新然佛大明灯
红莲上客有新篇|不见长安驿使传|寄语持纲社中老|可怜三百青铜钱
一吐瑶华字字奇|星芒寒逼丈人诗|青萍暂隐吴闾博|可道长安似奕棋
鸿声不到夜郎天|故国音书又隔年|两地愁心何处梦|长安秋月不成眠
黄河风急片帆寒|折得虹霓作钓竿|借问还山谢安石|更从何处望长安
长安大道走邯郸|倚瑟佳人怅望间|若见膻腥似今日|汉宫何用忆关山
石头城如银虎盘|金陵山似玉龙蟠|休讶六军停跸久|本来江左是长安
将军铁骑战金微|八月长安尽捣衣|砧声欲落三更月|翡翠楼头雁却飞
催花白雨衒芳春|香湿霓裳入梦云|曾是长安年少客|天津桥上月中闻
玩世何嫌谲谏非|金门依隐愿多违|长安索米囊钱少|且自谈谐割肉归
每逢朝客转惊神|北望长安几侧身|紫禁烟花夹城柳|别来今已十番春
十月长安雪不飞|彤云黯黯怅人离|宁知我辈皆同调|化作阳春满帝畿
清泉白石旧成邻|谡谡松风洒鬓新|行过溪桥须稍待|长安恐有拂衣人
愁看直北是长安|云树深深碧殿寒|心折此时无一寸|梦魂不到关山难
定王米换长安土|北望长安日几回|更有筑台归未得|凭高却望定王台
皇恩浩浩海波宽|谩说山城借枳鸾|九译梯航同捧日|彩凫飞处即长安
投老殷勤向物华|风前犹欲拾馀花|更将梦逐残红去|遍入长安百万家
长安宝骑竞繁华|日夜经过七贵家|见说名园春正满|招携同看牡丹花
邯郸侠客长安游|青楼要入弹箜篌|单车使者来附耳|对酒不言心自筹
闻道长安桂作薪|斗升谁乞向隅人|魏仓一炬非无为|似与寒枯慰晚春
墨染娇姿浅绛勺|画中亦足赏青春|长安醉客靴为祟|去踏沉香亭上尘
长安堰口长安闸|一度经行一断魂|不道秦川在何处|只惊行色近中原
翠华西幸驻山间|草阁乘凉动喜颜|何似长安歌舞地|凤楼千尺更高寒
少年妄作功名想|说著长安喜欲狂|多病年来怕奔走|却思云壑置藤床
长安初到忆搬家|幼女娇儿共一车|死别生离三十载|老怀争遣不成麻
皎魄团团淡素秋|喜增光爽怨增愁|好随芦渚渔家乐|莫向长安问酒楼
当年漫漫雪如尘|古汴重冰欲折轮|暖日如今著行客|长安三度见青春
腊残春近独消魂|残雪长安千万门|青鸟何曾寄音信|碧云刚解报黄昏
榆柳风微不动尘|平沙如粉衬车轮|今年汴上三冬暖|已带长安二月春
锦溪人醉接䍠斜|邀客看花右史家|右史未归休下马|长安城里正看花
推篷一枕看银河|秋入新凉夜更多|翻忆长安骑瘦马|尘埃两眼奈悲何
绛纱囊里水晶丸|偏得杨妃带笑看|休道马嵬当日事|只今何处是长安
年来厌索长安米|老去犹居大隐廛|岂是红尘故相挽|枉令空愧牧牛篇
自从清野戍辽东|舞袖香销罗幌空|几度长安发梅柳|节旄零落不成功
静中风月静中身|不见长安市上尘|自分封侯无骨相|只应终老作闲人
梦醒书斋月欲斜|瞢腾病眼半昏花|长安第一楼头客|独向西风苦忆家
锦绣楼前看卖花|麝香山下摘新茶|长安卿相多忧畏|老向夔州不用嗟
故园归梦夜初寒|恍若平生语笑驩|膝下狐裘亲手赐|似怜风雪上长安
鬓雪初凝未拟消|后来难定以前遥|寻春走马长安客|虚度升平又两朝
十年贫贱欲如饧|愧客殷勤话此生|试与宋君寻卜肆|长安东市雨新晴
及第全胜十政官|金鞍镀了出长安|马头渐入扬州郭|为报时人洗眼看
滕王阁下碧波寒|徐孺祠前木叶丹|一曲池台千竹里|可知无梦到长安
雪里题诗汝最多|汝行雪里柰予何|只今乞食长安市|更向谁人慷慨歌
一个仙舟竹叶风|不知南北与西东|世人若欲追行迹|或在长安酒市中
楚郊十月尚闻蝉|傍道黄华亦可怜|特上西山最高处|长安应在夕阳边
本随驲使上长安|非到中途意便阑|为念征夫行旅苦|与生满舌绕牙酸
长安仕路与云齐|倦仆羸骖不可跻|但得玄晖曾折简|何须平子更安题
日中转柁到河间|万里羁人强自宽|此夜此歌如此酒|长安月色好谁看
万条银烛引天人|十月长安半夜春|步障三千隘将断|几多珠翠落香尘
凿开险阻若天成|暂使时闲眼界平|却羡长安西去路|青山不管送人行
九天飞下玉花繁|喜入长安十二门|独醉且须温腊酒|迎新又欲带青幡
可厌老鸦常折翅|依人喜鹊亦空啼|长安公子多飞弹|且向云山深树栖
浩浩霜风万木寒|高吟大醉出长安|杖头一卷金丹诀|尘世何人借得看
海门东阻控波澜|天目西标更郁盘|泽国即为吴旧国|临安非复宋长安
赐酺长安旧事存|千官节假亦君恩|红云遥望深深处|高架鳌山乐至尊
不向烟波狎钓舟|强亲文墨事儒丘|长安十二槐花陌|曾负秋风多少秋
五月征裘路五千|长安疑在北辰边|故园归梦西风冷|明日陵州正觅船
杳杳旧踪寻不得|茫茫遗恨有谁穷|长安败绩谁怜汝|灞上收声未到公
迟日轻风过雨天|笑声何处送鞦韆|清明已逼长安近|寄语先生快着鞭
巩树先春雪满枝|上阳宫柳啭黄鹂|桓谭未便忘西笑|岂为长安有凤池
五陵原上路漫漫|瘦马行吟日半竿|归思好如南去雁|强冲风色过长安
强半光阴在直庐|莺花笑我太相疏|故园亦诧忘归去|不寄长安五月书
丹台瑶室敞词坛|笔扫文星宇宙寒|堂构落成仍补衮|金莲学士在长安
长安明月照人圆|分得光明到百川|若说分来无满月|凭君归览镜中天
木落空山霜露寒|却驱羸马傍长安|君看仕路风波恶|孰与严陵七里滩
长安三月又三日|绣毂狨鞍富贵家|笙鼓喧天兰棹稳|卖花声里夕阳斜
早闻金印出长安|诸将人人拟筑坛|却向乐通侯馆去|玉关双鬓不胜寒
窃得仙桃解驻颜|漫来游戏落人寰|他年索米长安市|应悔尘心坠世间
不道长安百万家|行窝乐事在天涯|笑来龌龊者谁子|紫陌犹矜老看花
功名场上早抽身|不蹋长安陌上尘|明月清风无尽识|天将真景付闲人
故人忽漫入长安|匹马青裘霜雪寒|尊酒未空还别去|河桥相望斗阑干
十年沽酒共持螯|沦落长安气尚豪|银烛绣帘春似海|夜深重奏郁轮袍
仙苗风味淡为宗|能诱长安客欲东|浪说栈羊馀隽永|施于高士了无功
重到长安迹屡移|南峰小院亦崔嵬|梨花槛格蒲萄架|勾引乡园入梦思
吴王台下水漫漫|榆柳萧条兵气寒|无那兴来催棹去|到时应自忆长安
闲窗飘雪共徘徊|羡尔英年出世埃|尽道长安风月好|一瞻瑞像便归来
览尽长安花万树|思归独有白莲池|织成交颈鸳鸯锦|肯听傍人唱竹枝
小苑红梅刺眼新|一枝分作峡江春|长安驿骑知何限|天上于今少故人
长安酒楼歌管新|一曲乌栖泣鬼神|狂客解龟同一醉|人人知是谪仙人
花发年年自有时|往年空恨得花迟|长安归路天香满|唤起黄筌写折枝
一斝才空一曲随|胼胝今日顿忘疲|年来怀抱须陶写|敢笑长安众富儿
上林花满未曾看|客舍霜飞把铗弹|赋就不逢杨得意|且骑款段出长安
高林晚叶渐疏明|雨过长安万屋青|为问西风来几日|夕阳宫殿亦秋声
求僧囊勿一钱看|诵彻莲花六万言|久客长安虽自乐|得鱼应合早忘筌
□□□□□□□|帘前二圣拥千官|唯有扫门霜鬓客|却随社燕入长安
长安米贱不难居|玉署金闺有直庐|指日君王嗟见晚|凌云谁似马相如
汉郊五畤答鸿禧|草木甘泉夜色移|昨日长安道傍过|故宫无奈黍离离
万国欢承锡类新|诏从丹峤礼元臣|对扬漫道长安远|咫尺威颜在紫宸
同年同郡更同官|无适非同况岁寒|最是西湖好同赏|却相先后到长安
天目崚嶒吴越间|分符借得海陵山|知君不薄淮南令|诏下长安计日还
江门花鸟欲春阑|脚带云霞步步宽|君到闽中试借问|龙山何事别长安
沽酒长安日暮寒|风尘马上一冬残|荆高饮去馀燕市|此地今谁意气看
曾携五老峰前过|几向双松石上弹|此境此身谁更爱|掀天羯鼓满长安
剑阁重关蜀北门|上皇归马若云屯|少帝长安开紫极|双悬日月照乾坤
新向金阶奏罢兵|长安县里绕池行|喜欢得伴山僧宿|看雪吟诗直到明
凶吉何妨更倒颠|妍皮痴骨等秋烟|要知踏遍长安景|只似游魂陌上看
卯岁离乡历丙辰|无端归计只逡巡|长安亦有江门月|今夜清光冷照人
红花半落燕于飞|同客长安今独归|一纸乡书报兄弟|还家羞著别时衣
玉梅吹雪乱香云|箫鼓声中万室春|谁信长安有闲地|啸吟风物两三人
乱后风烟异昔年|孤帆一片海东悬|鲁连不是扁舟客|何处长安落日边
雨涩苍崖墨色鲜|长安犹自犬羊膻|试临旧刻思天宝|末上先题十四年
忆昔长安看花时|牡丹独有醉西施|省中一树花无数|共计二百单八枝
昨朝易米菱花镜|今日换酒芙蓉钗|何忍颦眉对妻子|扬扬高步长安街
六出花开赤玉盘|当中红湿耐春寒|长安若在五侯宅|谁肯将钱买牡丹
荷底清涟照绮罗|长安公子旧情多|踌躇不去知君意|重唱吴音白纻歌
人海抽身得自由|只随耆旧见风流|而今冠盖长安道|老死黄尘不肯休
君从花下忆天涯|予亦长安五见花|惟有青山怜倦客|几人容易得烟霞
曲高谁得似韩娥|曾向尊前几度歌|此夕长安飞一叶|白云寒色满关河
独秀峰前是宝坊|坐令热恼变清凉|人人认得长安路|珍重旃檀一瓣香
天宝年中事事新|长安还有谪仙人|骑鲸去后无寻处|输与勾芒自管春
瑟瑟商飙剑色寒|家山俱入梦中看|长安元自知潘岳|莫赋闲居恋鹖冠
封皮酿蜜水晶寒|入口香生露未乾|本与荔枝同一味|当时何不进长安
长安当日碎樊山|闻说孙郎凿岘还|舴艋架虚掀舞甚|可堪破舶问前湾
风竹松烟昼掩关|意中长似在深山|无人不怪长安住|何独朝朝暮暮间
曾看柳侯山水记|信知龙壁好烟霞|谁能写作新屏障|寄与长安富贵家
席上新声花下杯|一声声被拍声摧|乐工不识长安道|尽是书中寄曲来
相逢草草惜流年|共醉灯前兰玉船|还约木犀花发候|长安珂马共朝天
春明门外作卑官|病友经年不得看|莫道长安近于日|升天却易到城难
绣衣玉斧重流芳|劲节曾霏九夏霜|记取长安今日别|红亭处处菊花黄
刘裕当年西入关|楼船浮渭取长安|不施舻棹争先进|坐使秦人破胆看
海上冰浆冠八州|旧传仙姥下层楼|一樽压倒长安市|白堕青春未解愁
长安里巷旧邻居|未解梳头五岁馀|今朝嫁得风流婿|歌舞闲时看读书
山阁连城日日新|千形万状只无人|自分长乐楼台象|不染长安市井尘
高殿虚廊灯烛光|残河欲没树苍苍|长安万户瞢腾里|不信蓬莱刻漏长
犀刀割水那能一|伯劳燕子难辞匹|东来一雁破胡云|举头微见长安日
璚林宴罢出南宫|罗袖飘香醉态浓|一色杏花三十里|长安道上马如龙
往事流年恨不同|依然羸马浪西东|闲来屈指长安陌|一笑浮生是梦中
松雪无尘小院寒|闭门不似住长安|烦君想我看心坐|报道心空无可看
学道深山许老人|留名万代不关身|劝君多买长安酒|南陌东城占取春
长安乱叶舞征衣|独把新诗送吏师|自古才名谙宦拙|迩来官事要儿痴
为忆长安烂熳开|我今移尔满庭栽|红兰莫笑青青色|曾向龙山泛酒来
几年辜负钓鱼竿|从此江山老眼看|攲枕沧溟香梦远|西风吹不到长安
长安击筑几高歌|朔雁吴云奈尔何|东阁秖今虚席待|莫将书剑滞烟萝
玉树瀛洲总列仙|徒劳州县亦堪怜|趋庭不羡长安乐|还上河津画鹢船
望郎三度到长安|垂上青云作好官|暂向江东一澄按|却归径著侍臣冠
煨芋炉边客到稀|岁寒何事又相违|长安也是降心地|风雪深时归不归
风雨长安旅食孤|夜窗灯火说江湖|红尘下马东城路|来看饶家友爱图
一味南来动绿苹|北窗高卧上皇人|君看小院千竿竹|较胜长安十丈尘
桑阴幂地水侵秧|忆在长安望故乡|今日一杯桑下醉|不知何以答穹苍
治生产业不相违|湖海江山直捷时|尽道长安风物盛|不知身已在皇畿
长安季主洞幽明|市肆谈玄折贾生|抱病老人茆屋下|倚风欹枕听江声
燕京飞雪正漫漫|十二楼空铁凤寒|白首书生随计吏|共邀明月醉长安
离愁迢递每相干|劲草支风也自寒|切莫凭高叹摇落|举头见日是长安
凤毛今日喜逢君|裘敝长安路忍分|最是中郎知有道|西行一为访碑文
谁写嫣然玉一枝|金衣公子立多时|曾知斥𫛩蓬蒿下|不识长安挟弹儿
荔枝初熟饤金盆|手擘轻红子细看|风味由来太奇绝|不教容易到长安
海澄空碧正团圆|吟想玄宗此夜寒|玉兔有情应记得|西边不见旧长安
野寺钟声报晓寒|征人方梦到长安|茫然涂路知难易|两避胡尘一岁残
一日不见如三秋|乃今送君作远游|我侬犹索长安米|你侬指日到蕲州
携妻抱子白头翁|远出城西近坞东|却笑长安名利客|半生多在别离中
岁暮江城春已过|寒云犹作六花多|长安忆得朝元骑|幸借馀光送玉珂
十千呼酒醉长安|犹记年时客里欢|有约南山南畔去|只挑野菜当春槃
亲见乌衣竹马年|如何便学草楼仙|长安名利非真趣|好趁春膏种玉田
长安只说谁花好|君把青芦砌下栽|鸣雁也知人好事|几时衔得入关来
齐城西望接长安|物色凄凉大野寒|野草如饴尝具美|青霞漠漠可谁餐
西望长安白日遥|半年无事驻兰桡|欲将张翰秋江雨|画作屏风寄鲍昭
雩娄西望橐皋出|渐远长安鬓易斑|江上啼猿淮上雁|不知迁客几时还
美人天上忆琅玕|生长南荒绝羽翰|路入白云迷子午|心随红日到长安
长安南下几程途|得到邗沟吊绿芜|渚畔鲈鱼舟上钓|羡君归老向东吴
秣陵宫阙旧长安|车骑如云拥汉官|司马勋名深帝眷|貔貅千万独登坛
一住长安信渐稀|离心付与雁同飞|出门愁见垂杨树|长尽新条尚未归
点检行装拂与巾|洒然轻别故山春|家家门底长安道|举目何须更问津
往岁潇湘一相见|诗成野逸笔狂颠|近闻归住长安寺|松老书窗又岁年
黄鹤还来舞醉乡|调歌不用紫云娘|一瓢连月挥春瓮|大醉长安几百场
春草更绿春林衰|长安游客未成衣|凄凄计欲变寒色|一夜无语看灯辉
归去连昌忆旧游|长安回望使人愁|只夸杨氏锦绣谷|曾上李家花萼楼
白头方得岭南麾|却望长安恨不飞|毒雾腥烟非我乐|未从公辟敢言归
疾病侵凌我亦衰|后生谁复更相知|可怜日落长安路|不见骅骝整辔时
先生平昔命何非|万卷诗书一布衣|回首长安成底事|吴山苍翠几时归
云净天空朔气寒|举头何处是长安|那堪几点孤臣泪|洒向枫林带血看
行路人人说好官|一舟如叶上长安|君王若问东南事|不似江山画里看
浴罢临泉一整冠|令人搔首忆长安|御汤摇荡双龙影|疑是胡儿簇马鞍
日南天北拱长安|一统车书际会难|驯象火鸡新入贡|宫监传写画图看
天上飘香云外过|青冥风露挹仙柯|文章自有流芳理|不用长安郭橐驼
春来发棹见春还|著尽寒裘忆夏纨|儿女在家频记念|计程应说到长安
建溪城外有仙坛|梅福山空落月寒|不向清朝学仙尉|还依北斗望长安
鸱夷古锦犊车辕|盘薄沙鸥舞蝶前|少日长安聚蚊梦|莫年诗酒解随缘
屈指中朝请剑年|主恩明白赐归田|春来秦望山头好|大有长安白日悬
昔别长安未裹头|如今诗句可消愁|外家未觉风流远|他日相期到益州
白头风雪上长安|短褐疲驴帽带宽|辜负故园梅树好|南枝开放北枝寒
嗟尔戎人莫惨然|湖南地近保生全|我今罪重无归望|直去长安路八千
黄叶满阶秋已阑|征人千里隔长安|年年怨杀西风雁|不送书来只送寒
理窟词锋总上游|焉容碌碌便归休|一官暂慰平生志|不负长安二载留
瀛渤苍茫星汉微|征鸿西傍蓟云飞|五湖真觉难抛得|未到长安已忆归
剑佩芙蓉秋水明|孤忠自许命全轻|长安一片笙歌月|不照卢龙塞外情
一线天边万里愁|蛾眉流影到孤舟|孰知更向长安道|不照关山照敝裘
合欢枝叶想腰身|不共长安草木春|若听楚歌能楚舞|未央空有戚夫人
旧友亲题壁上诗|伤看缘迹不缘词|门前犹是长安道|无复回车下笔时
溪毛秋后亟登盘|山色朝来并可餐|但得长为南荡客|何须索米向长安
旧游风月未应忘|到手新诗喜欲狂|记得长安秋雨夜|三人灯下说西良
长安二月绾垂杨|为尔踟蹰五骕骦|今日故人投辖地|况逢山色满邢襄
何处仙人倚石阑|骑驴曾此向长安|华清一笑远山后|应忆西南栈道寒
骥子如龙势欲飞|圉人犹著旧宫衣|霜蹄残雪花无数|可是长安道上归
爱酒徒劳暮酒泉|山灵还笑李青莲|典衣此味应难换|信是长安斗十千
吴江岁晚促归船|临发题诗尚宛然|十载长安如一梦|又携风月过桐川
不干荣禄息危机|茅屋三间老布衣|多少长安骑马客|故乡深院锁重扉
镜中丝发悲来惯|衣上尘痕拂渐难|惆怅江湖钓竿手|却遮西日向长安
半载长安客意寒|一鞭归兴旧家山|妻孥问我成何事|买得虚名满世间
长安废弃迁都后|曲沼荒凉一梦中|见说旧园为茂草|寂寥无复万枝红
定惠安刘理不难|紫芝歌已动长安|试将脚色从头看|高祖如何敢溺冠
前年帝里探春时|寺寺名花我尽知|今日长安已灰烬|忍随南国对芳枝
持橐词垣已赐金|对衣侍拜更恩深|何如坐索长安米|只有诗歌满翰林
长安回首战尘中|马背行吹一笛风|寄恨翻成谪仙怨|始知深负曲江公
垂杨风雨小楼寒|宋玉秋词不忍看|万里青山无处隐|可怜投老客长安
白发黄金未易成|何年揖别汉公卿|翩翩东郭先生履|犹向长安雪上行
长安日色照蓬莱|光耀三山直北来|定有金茎摛凤诏|峨峨天半五云开
一帆风已过桐江|鸥鹭飞来不作双|回首长安在何许|乱云吹雨满蓬窗
春山香草拥霜蹄|君去长安正向西|别久自怜还自解|天涯只共一丸泥
吴儿真是沐猴冠|欲比杨梅荔子丹|不用红尘占使骑|画船飞楫向长安
马上秋风得意归|丈夫岂是爱轻肥|傍人休讶新年少|曾向长安作布衣
三条九陌花时节|万户千车看牡丹|争遣江州白司马|五年风景忆长安
一别心知几度秋|归来相望转悠悠|长安旧侣多年少|马上如今半白头
赋就长安振大名|斩蛇功与乐天争|归来延寿溪头坐|终日无人问一声
从来汉将说张韩|泗水流澌浴铁寒|待溯隋河趋洛口|却登灞岸复长安
旧说男儿本分官|更将诗句报长安|虚庸自省尤非据|深玷君家汉上坛
夜半沾衣露气浓|茂林迥岸月髼松|无人不道长安住|却似乱山烟翠中
御宿上林春欲尽|残花弱柳任风吹|斗鸡走马□□□|乐煞长安游侠儿
去岁春风嗟落第|今年秋暮始还家|待君挟策重来日|骑马长安看杏花
均阳秋色未成寒|天柱峰头雪欲残|君到浮云应不蔽|于今日出是长安
杖屦能来不厌频|玉醅银瓮正生春|长安此日耆英会|可少当年洛社人
通神笔法得玄门|亲入长安谒至尊|莫怪出来多意气|草书曾悦圣明君
色欺鹤顶与鸡冠|垂向枝头露尚寒|山鸟飞来休恣啄|遐方未贡到长安
车骑将军结束新|长安那记昔年身|南来尽是干名者|无复平阳下泪人
故里何人起卧龙|飘然琴剑只西东|马头忽与长安近|又听三茅观里钟
恰到长安风色晴|一条石径坦然平|与君曳杖寻虚去|全似仙宫岭下行
久宦空嗟江海身|故园今见岁华新|吴宫柳色寒烟里|不及长安易作春
日彩浮金丹阙晓|烟光凝翠碧山秋|长安旧路天西北|醉里题诗送客游
忽忆淮扬万里船|俄遭目病苦经年|长安市上多灵药|谁似进贤江二川
松行石磴两崎岖|此去长安路更迂|底个官侬强健在|葛巾芒𪨗自骑驴
草就凌云赋巳行|无烦怀刺谒公卿|长安年少多轻薄|纵有交游不借名
桐君南部尽仙官|叱石为羊也不难|凫舄一双须好在|金华旧省是长安
宫衣拭泪出金銮|万里边风拂面寒|举目不堪风土别|梦魂夜夜绕长安
白马香风度落花|绛桃秾李避妍华|长安陌上归来晚|笑指龙楼是外家
席饯珠江弄晚霞|何人天外散飞花|妾魂未识长安道|君去天涯总未家
门掩秋塘枫树清|断猿疏鸟起寒汀|长安道上花如锦|山鸟林间笑独醒
十口沟隍待一身|半年千里绝音尘|鬓毛如雪心如死|犹作长安下第人
古庭薜荔附长松|岁寒共有凌霜操|诸峰冻合万木彫|看取门外长安道
未坐他年百尺楼|浮云身上且悠悠|眼高四海骑鲸客|不见长安亦解愁
怒雷送雨五更残|文石花藤探借寒|腥秽百年须一洗|五云深处是长安
进不得看长安花|退不得擘家山荔|先人之言何其悲|援笔聊题此轩记
荻篱茅屋柯山下|卖饼归来也作冬|不见长安竞时节|车如流水马如龙
徙倚仙居绕翠楼|分明宫漏静兼秋|长安夜夜家家月|几处笙歌几处愁
数卷新游蜀客诗|长安僻巷得相随|草堂雪夜携琴宿|说是青城馆里时
铃索无声讼牒空|妙香寮外水冥濛|长安故旧如相问|今在江西道院中
垆头飞雪万家寒|琥珀香吹白玉盘|歌罢落梅天渐晓|不知门外是长安
野杏溪桃三两枝|春归也作送春诗|东君自爱长安好|能住山城得几时
今夜金吾不禁街|灯山火树准宣牌|长安一片星河里|丹凤楼高众乐谐
十载长安祇浪游|扬帆东蹴海天流|含毫秋斗思光赋|万壑鱼龙起暮愁
忽传群盗下淮濒|又逐黄州韩使君|却望长安在天上|愁看天际有孤云
变将冬暖作春寒|叶上霜痕苦未乾|菜甲麦苗须少待|扶轮何日上长安
沙塞风高万马驰|五花云锦散瑶池|九真亦有麒麟种|不是长安果下骑
瑟瑟金风鸣玉銮|路车何日到长安|官河不似江涛险|只恐秋深白露寒
向晚登楼望远山|浮云密处是长安|无诗可说淮头事|独倚西风十二阑
淼淼澄江欲拍天|参差烟树老江边|举头不见长安日|一棹秋风载酒船
长安太液赋牵牛|底事于今二十秋|溪桥也是天河水|不信牛郎有白头
早日皋夔许致身|最怜一饭不忘君|飘零岂意穷山里|目断长安隔戍云
行台柱史振馀芳|怪底长安夜有霜|此日东篱同把酒|金英须避豸冠黄
江淮飞雪满河东|尔去长安赋汉宫|到日西山春正好|高楼明月醉东风
棱棱丰骨自天成|老向长安觅友生|座上不须弹法指|庭前菉竹已同声
酎金刀布罢长安|露冷铜仙屑玉盘|毕竟皇天深有意|赤眉难改汉衣冠
畴昔操戈列战场|人间无处避披攘|门横官道长安堵|端为无心害虎狼
文陛无阶寄履声|骖鸾有路学仙灵|长安宫殿今何处|祇有梅峰万古青
春水池塘空苒苒|长安古道倍依依|争如绿向芳洲遍|不怨王孙去未归
千玑万琲照庭除|细雨斜风拂座隅|莫道长安贫似磬|缘阶绕砌尽真珠
长安胡骑正啾啾|尘暗宫花粉黛愁|凤辇不知何处去|野乌啼月上延秋
索米长安少俸钱|无何安得醉花前|渴羌自有封侯相|拜舞君王赐酒泉
寄语玄都观里花|饶君繁丽夺朝霞|刘郎想到长安日|葵麦风前一叹嗟
南方山水生时兴|教有新诗得寄余|路带长安迢遰急|多应不逐使君书
谁道君王行路难|六龙西幸万人欢|地转锦江成渭水|天回玉垒作长安
十月江清露冕游|鹧鸪啼处楚云流|如花笑倚黄陵庙|日逐长安客自愁
飞轮击水日三千|咫尺长安在日边|试向茂陵高处望|未央前殿立铜仙
百篇醉倒长安市|古今只数骑鲸李|何事骑驴踏玉沙|诗叟一寒乃如此
重叠岚光倚翠屏|天风吹客上危亭|持竿试著羊裘坐|何处长安有客星
上客清谈何亹亹|幽人闲思自寥寥|请君休说长安事|膝上风清琴正调
春来自怕客衣寒|砧杵封书手未闲|身达黄金人万里|长安常望寄家山
火流渐近桑榆上|秋气新从阊阖来|每岁长安犹暑热|内官相属赐冰回
客醉如何我独醒|山空时落涧泉声|年来不踏长安市|赢得诗书一味清
六花飞舞满长安|古寺楼台白玉攒|长眉老僧见客语|两年秋雪就中寒
云雪离披山万里|别来曾住最高峰|暂到人间归不得|长安陌上又相逢
九月都门风薄衣|夜砧声里雁南飞|野人不识长安乐|且趁鲈鱼一棹归
雪冻阴河半夜风|战回狂寇血漂红|据鞍遥指长安路|须刻麟台第一功
好花赋与本天才|料得灵根天上来|应为长安恶风土|故教北地不栽梅
辋川烟雾碧漫漫|公子行春错意看|十里艳花连步骑|幽香疑亦在长安
共踏长安街里尘|吴州独作未归身|昔年旧宅今谁住|君过西塘与问人
杏花如雪满长安|起视星河夜未阑|为惜秾华宛相似|临风先折一枝看
昨日笙歌今日尘|交情反覆世情新|山中态度能多少|辛苦长安陌上人
黄尘没马长安道|残酒初醒雪打窗|客子惯眠芦苇岸|梦成孤桨泊寒江
取水郎中何日了|破柴员外几时休|早知蜀地区娵与|悔不长安大比丘
浓艳初开小药栏|人人惆怅出长安|风流却是钱塘寺|不踏红尘见牡丹
不求老马在长途|谁道长安一马无|伯乐未来忧蓟北|凭君传语到平湖
居庸山北忆山南|满眼西风泪未乾|道路相将三百里|举头不得见长安
十载言归人不见|独将书画上长安|此情直与江流远|莫说如今行路难
北斗下卓河西流|先生醉歌吟未休|不为长安一片地|何人能破古今愁
驰驱十载长安道|立马溪边暂息机|坐久竟忘归路晚|半空飞沫湿𫄨衣
折柳愁生灞陵岸|射雕闲杀羽林郎|长安不禁花时夜|京兆于今有赵张
一出金门奉紫泥|孤灯日观听仙鸡|君看东海扶桑影|高照长安玉殿西
久不上船思上船|偶然纵步是长安|何须更望君平卜|但把虚名子细看
河水悠悠雁影长|长安回首泪成行|可怜三十年前客|明日扁舟是故乡
进乏梯媒退又难|近因多难怕长安|相知莫话诗心苦|乞取新诗合掌看
云晴春鸟满江村|还似长安旧日闻|红杏花前应笑我|我今憔悴亦羞君
别是人间催老物|穷为我辈绝交方|相思最苦长安月|不照离人夜半床
楼居且欲趁虚凉|九月江风未变霜|强把一樽开醉眼|长安不见又残阳
万物不移三百篇|得鱼固自久忘筌|绪馀一醒冬烘眼|快著长安得隽鞭
石乱香甘凝不流|何人品第到茶瓯|可能一勺长安水|瞒得文饶老舌头
潦倒津途日复迷|枣林千树出深溪|三年厌说长安道|倚剑漳河首重低
金阊杨柳麦尘丝|又送吾儿上路岐|若到长安见知己|为言贫甚转工诗
寒窗不住阅清文|炼石真为五色云|拄杖横担东鲁教|长安今次欲谁闻
芳郊禁火尚馀寒|仙吏行春湖上看|寄语看花众君子|何人皓首入长安
朔风吹雪满长安|闽越生来不识寒|却有暗香飘六出|不须借与外人看
绉红纱护水晶团|驿骑飞来露未乾|胡羯垂涎犹不悟|马嵬山底梦长安
却因明主放还山|破帽骑驴骨相寒|诗句眼前吟不尽|北风吹雪满长安
春光明日是长安|杨柳青青傍酒寒|也自道君为客好|那应犹作故园看
醉来援笔壁飞鸦|他日还能罩碧纱|却喜樽前低笑道|长安何处没闲花
长安万家悬甑里|风捲尘沙当昼起|五侯堂上冰成山|朝见成山暮成水
多病谁怜泽国人|眼明羞见彩幡新|满倾吴地千钟酒|细说长安六度春
三年游宦也迷津|马困长安九陌尘|都作无成不归去|古来妻嫂笑苏秦
吴客千竿江月残|巴童一曲江波寒|长安何限青青玉|耐与苏郎雪后看
长安旅夕隔芳帏|千里思教一日归|柰尔天风不相念|南舟争似北帆飞
晚渡邗沟惜别离|渐看烽火马行迟|千钧何处穿杨叶|二月长安折桂枝
桐叶吹残蕉叶黄|驿窗微雨送凄凉|长安许史无平素|莫恨栖栖立路旁
战斗争雄国作墟|雠民恨不总为鱼|谁云未得降王长|先向长安为卜居
春入长安百万家|湖边无日不香车|一株柳色吾无分|看杀庭前荠菜花
谁解题封忠敬堂|长安白发紫微郎|斯名似不缘渠作|却最关渠泪数行
睡醒双箸印微红|小立江干怨晓风|莫问长安天近远|酒人多在梦魂中
长安楼外见归鸿|几度登临忆远公|飞锡何时能过我|焚香相对夜谈空
忆在长安烂漫游|大明宫阙与云浮|今朝偶上慈恩塔|北望茫茫禾黍秋
日边有诏起徵君|遥望长安隔万云|一炷清香天在上|徵君只欲断知闻
唐时胡马入长安|下马胡儿倚马鞍|今日升平无此物|樽前聊写画图看
待到秋来九月八|我花开后百花杀|冲天香阵透长安|满城尽带黄金甲
解颐匡鼎去谈经|西学长安佩尽青|槐市翩翩能论难|秋风催送入彤廷
杀人广固哭如雷|肯任长安住不回|想是齐秦人共语|不知胡羯自南来
金谷春来柳自黄|晓烟晴日映宫墙|不堪花下听歌处|却向长安忆洛阳
桃杏花中偶并栏|依然风味是幽兰|莫因移种长安市|不作春山一样看
茜罗轻裹玉肌寒|吹尽南风露未乾|一寸丹心无与寄|为凭图画入长安
荔枝乡里玲珑雪|来助长安一夏凉|情味于人最浓处|梦回犹觉鬓边香
太华峰头玉女坛|别时明月满长安|不知秋色今多少|君到仙人掌上看
雨过楼台已禁烟|野风吹絮满长安|夜来寂寞沙汀下|楚水吴云一样看
云垂旷野路漫漫|策策秋声作莫寒|已分故园天样远|不知何处是长安
倾国名花七宝阑|红娇粉腻怯春寒|长安多少豪华客|惟解懵腾醉里看
当年食粥老尚书|乞米长安李大夫|饥死只今谁裹饭|可怜曼倩羡侏儒
长安西出咸阳道|行尽平沙渭水澄|便欲题诗怀往事|伤心忍见汉诸陵
夜深搔首叹飞蓬|十载长安似梦中|山上有山归未得|南随越鸟北燕鸿
八尺湖边月上迟|相逢犹记去年时|一从落魄长安后|三处飘零各不知
十载山中读道经|石坛烟雨桂花生|年来卖药长安市|渐喜无人识姓名
秦中花鸟已应阑|塞外风沙犹自寒|夜听胡笳折杨柳|教人意气忆长安
闻道长安异昔时|秋风落日草离离|九成宫阙无寻处|空有人来拂断碑
清尊红烛暂为欢|临到分携醉醒难|纵有冰壶心一片|伴君终是怯长安
洛阳才子谪湘川|元礼同舟月下仙|记得长安还欲笑|不知何处是西天
久傍严公趋玉帐|近蒙贺监解金龟|一壶分助登高饮|客宦长安共此时
江空日落凤台寒|片片浮云好独看|为语当年李供奉|登台不必望长安
春风醉袖玉山颓|落魄长安酒肆回|忙煞中官寻不得|沉香亭北牡丹开
长安应制住红楼|浪惹玄都紫陌愁|天目有山无捷径|落花莫放出溪流
长安调鼎黑头公|一旦覆𫗧腰领红|饭稻羹蔬三万日|争如且作多田翁
长安未必胜江湖|盖世功名徯大儒|三事更应登密令|一廛我欲伴樵夫
长安多病无生计|药铺医人乱索钱|欲得定知身上事|凭君为算小行年
几多豪杰出长安|散尽黄金救急难|得似夫君有阳报|白头强健子能官
天上霜缣宠渥光|阶前兰玉姓名香|长安润屋知无数|一笑输君戏彩堂
长安少女踏春阳|何处春阳不断肠|舞袖弓弯浑忘却|罗衣空换九秋霜
雪花剪剪舞林端|纸帐红炉梦亦寒|尚有冲寒驴背客|又随胡马上长安
长安清明好时节|只宜相送不宜别|恶心床上铜片明|照见离人白头发
凤凰何处不归来|衰草斜阳只废台|欲唤谪仙歌一曲|长安今日更堪哀
龙凤新团出帝家|南人不顾自煎茶|夜光明月真投暗|怅望长安天一涯
火龙衔烛御城游|喜入升平四百州|惆怅长安今夜月|为谁重上汉宫楼
长安楼阁互相望|户户珠帘十二行|绿水过桥通酒市|春风下马有垂杨
有形皆朽孰不知|休吟春景与秋时|争如且醉长安酒|荣华零悴总奚为
玉山高并两峰寒|向背稀稠画亦难|一味清新无我爱|遥看直北是长安
叶县天贻白玉棺|滕公石椁在长安|争如谌母祠前树|不受人间泪眼弹
昔年随牒佐边侯|愁望长安向戍楼|今日衰颓来泽国|又看烽火照长洲
脚踏长安陌上尘|布衣西上欲谁亲|君王不省常何策|憔悴新丰一旅人
我家本住长安陌|泾渭交流出坐隅|须信宦游皆有地|十年四过洞庭湖
洛阳交友皆奇杰|递赏名园只似家|却笑孟郊穷不惯|一日看尽长安花
冷面宜教冷眼看|只惭索米向长安|阴崖何限枯松树|望见屏帏尽牡丹
贾生名迹忽无伦|十月长安看尽春|顾我先鸣还自笑|空沾一第是何人
昨日流莺今日蝉|无端世故苦相煎|长安多少封侯骨|雨打风吹过少年
少年不爱万金身|歌舞寻春愁送春|满眼纷华心寂寞|长安市上酒家人
灌畦沽酒两三家|春去芳丛有晚花|莫道长安在天上|女牛犹有客乘槎
索米长安久倦游|寂无杯盎洗牢愁|岁除借问除何事|除尽朱颜与黑头
春光将老杏花残|犹自惊心带泪看|记得去年今日里|布衣羸马出长安
一别长安西复东|琵琶旧地已应空|当时风景归何处|须信人生是梦中
烧尽长安市上花|何时重见此繁华|独怜几处堂前燕|失却新巢过别家
词场杯酒数交欢|不谓都门便挂冠|可是风尘游已倦|孤臣雨雪出长安
长安市中多美酒|一斗财当三百钱|堪笑书生消几许|有钱十万醉经年
蜀茶互市入西番|番马来嘶渭水寒|为报尧峰吴少保|径招属户会长安
少年折取杏花枝|曾共元方走马时|回首长安春色里|因君一为寄相思
周生两马齐两鞭|京指长安镐在山|今夜尊前看秋月|明年秋月忆尊前
汉江东下洞庭寒|赋客登楼把酒看|莫道烟波千万里|春鸿飞处是长安
懒向佳人说翠微|长安陌上见春晖|谁家门巷花狼藉|吹作漫天白雪飞
镜里容颜只自知|承恩犹记昔年期|晓莺啼上宫门柳|又是长安二月时
翻手成文同舍惊|长安日饭五侯鲭|只因太史多饶舌|曼倩方知是岁星
袖手风前散白须|长安道上且骑驴|苍黄失脚君门里|赢得他人作画图
寒时便具热时风|饥汉那知食药功|莫怪禅师向西笑|缘师身在长安东
庾关行近日犹曛|乡国风烟此地分|路入长安天不远|北征鸿雁望燕云
六花飞舞似鹅毛|丞相身穿御赐袍|不念长安有贫者|下湖打鼓饮羊羔
眼处心生句自神|暗中摸索总非真|画图临出秦川景|亲到长安有几人
虎斗笼争寂不闻|銮舆频别靖南军|长安旧帝无人识|空有阏氏拜彩云
红粉当垆弱柳垂|金花腊酒解酴醾|笙歌日暮能留客|醉杀长安轻薄儿
君上长安我住山|一天风月自忙闲|相逢莫论涂中事|得意何妨任往还
若道长安未若家|微官清况尽堪夸|凭他风雨迷天路|不入曹椽似水衙
假金方用真金镀|若是真金不镀金|十载长安得一第|何须空腹用高心
久客怀人百事慵|春归几日是残冬|长安雪后无来往|报国门前独看松
开元四荒不动尘|柱石中原有老臣|襄土一丘松柏暗|长安三日荔枝新
乌衣巷口问王家|池籞轻风一驻霞|抹𢫬长安春色里|南来犹忆曲江花
一簪华发一床书|尽日新亭适意无|莫道长安天样远|长安自不厌江湖
梨花落月酒微酣|柳絮春云睡正堪|梦入长安归未得|觉来不信是江南
征轮门外何辚辚|六月长安炎暑蒸|主第侯家忘昼永|弦歌枕簟列层冰
长安腊尽已春回|馀雪全消未见梅|纸帐夜寒清梦觉|梨云空满画中开
颜巷虽贫乐有馀|箪瓢终不换金珠|长安大第连云起|还有君家此乐无
客舍长安岁屡迁|屠苏明日又新年|共君只向灯前醉|免与儿童计后先
戒子桥南白塔西|青桐新长盖楼枝|轻风忽向楼前过|不似长安店里时
莫厌回轩敞暮云|且将弦管醉斜曛|长安甲第青霄客|白首飘摇未及君
明月高悬四海宽|朔风吹动九边寒|长安卷轴应无数|不道陈生已拜官
旧山虽在不关身|且向长安过暮春|一树梨花一溪月|不知今夜属何人
属镂愤气已销平|江入新安水至清|净洗长安遮日手|更容尘土到冠缨
看花何必只长安|到处韶华总一般|可是家贫风物晚|郎当莴笋斗春盘
占断林家一种春|隔湖茅舍羡渔人|折枝弄蕊年年手|生怕长安揖马尘
长安风雨闭门间|陌上浮云没马鞍|从此江西人勿论|夫君高只比庐山
白羽如霜出塞寒|胡烽不断接长安|城头一片西山月|多少征人马上看
路入梁州似掌平|鞦韆蹴鞠趁清明|未论日远长安近|且喜南山天际横
春半烟深汴水东|黄金丝软不胜风|轻笼行殿迷天子|抛掷长安似梦中
水殿骊山浴未乾|渔阳鼙鼓入长安|燕京闻道明驼发|又向温泉赐合欢
崩腾未可凌高岳|缭绕还堪隐别蹊|一望风烟迷古洞|长安争似晚峰西
山作青龙左右盘|扶桑西影拂桑乾|日月光华朝万国|天留北海作长安
片帆秋色尉它乡|破浪惊看万里航|到日长安花似锦|春风应逐马蹄忙
门外曾留长者车|醉如白也骑鲸鱼|恨无车骑堪生计|不得长安买酒垆
秋半长安特地寒|西风不管客衣单|晚晴贪看南山色|百尺危楼独倚阑
汉幄思贤尺诏飞|不材充赋谅非宜|就令能奏三千牍|未免长安欲死饥
长安骑马候晨鸡|风雪催班更早啼|高枕十年容倦客|五更听雨海楼西
卢庞并尔公车诏|意气何人贡禹冠|肯学少年虚痛哭|汉家卿相满长安
长安市里人如海|静寄庵中日似年|梦断午窗花影转|小炉犹有睡时烟
十载萧条作逐臣|长安明日更逢春|那能不醉新丰酒|且自江湖忆故人
月满长安啼暮鸦|踏歌今夜醉谁家|青莲大士迎予笑|背指秋莺度落花
天与骚人景物宜|风流嘲戏恰相知|长安道上吟诗罢|笑里骑驴缓勒羁
忽见金丝袅绮疏|又惊寒食到来初|不知折尽西湖柳|插遍长安万户无
郊门饯别一尊残|万里春山马上看|忆尔音书两行泪|莫因归雁寄长安
谁将墨笔写琅玕|壁上风生五月寒|莫是南方师品格|故传秀色入长安
青青庭前树|上有黄栗留|去年人听喜|今年人听愁
小雨闭空斋|青青竹映阶|道人终日静|一枕到无怀
菡萏含犹浅|青青带露寒|的中元有薏|莫但作莲看
谁将霜雪节|剪伐结此亭|更须千万个|四面看青青
生涯忘旅泊|出户又斜曛|雪槛沉吟久|青青对此君
青青老镜叶|下有繁实尖|浪头拨船女|刺手终不嫌
日夕山气昏|独归愁路远|犹恋草青青|迟回下前阪
青青水中蒲|根叶自勾带|今我不如彼|望君万里外
月池池上路|谁种碧琅玕|自有虚心在|青青到岁寒
青青河畔柳|萧索半无枝|为是轻攀折|非关赠别离
石多泉仄出|花密鸟斜飞|坐爱莓苔好|青青欲上衣
青青水中蒲|谁能移之陆|妇人系所徇|憔悴甘独宿
青青云外山|烱烱松下石|顾此山中人|风神照松色
青青水中蒲|九节根如玉|食之可延年|神清发长绿
郁郁愁无地|青青独有心|疑从大夫后|倾盖到如今
青青岩畔草|点点珠露缀|来是去年人|岩风急吹袂
数枝春粉嫩|箨解即琅玕|未忍青青玉|持将作钓竿
青青水中蒲|新叶净如拭|元是宝剑精|森然此留迹
汉水连天阔|江云护晓寒|青青山数点|最好倚栏看
兔丝本无根|所恃惟茯苓|茯苓在松下|兔丝长青青
猗猗谷中兰|青青饱香露|为语樵牧儿|莫采出山去
庭中双松树|柯叶何青青|岁晚岩居子|相期来𣃁苓
心逐边风远|流悲入汉庭|虽为沙漠草|终古亦青青
悠悠江上水|青青窗畔草|寻乐及华春|吾今已衰老
此地常无日|青青独在阴|太阳偏不及|非是未倾心
门外青青草|今年更觉深|前时玉钗堕|侍婢不能寻
道傍冬青树|人好树亦好|岂不缠风雷|青青自持保
五柳柴桑宅|三杨白下亭|往来无一事|长得见青青
万里靖边尘|休言误妾身|青青原上草|犹是汉时春
小径循园辟|青青草色都|主人犹未仕|时得理荒芜
宫草宁无意|先从静处生|青青长自好|玉辇不来行
何物水石居|云气逼梁苑|青青滴砚池|窃补残经卷
种种一何短|青青无复垂|可怜髡髦子|不见指冠时
青青淇园竹|莫作乐中笛|吹出长相思|愁人头发白
青青槛外竹|永日坐清幽|晴风浑不乱|时有翠云流
白白野云暮|青青阶草春|小亭闲日月|谁问著书人
御爱花无主|长生树几时|青青辇路草|尽属牧羊儿
萧然一丛竹|何当举似人|不可妄认此|青青为法身
青青溪畔山|湛湛溪中渌|窈窕亭上人|听歌采莲曲
官柳何青青|低垂覆江岸|日暮无人行|风吹几枝断
傲历冰霜久|沾濡雨露深|青青长自苦|不改岁寒心
青青不改色|江水自清深|寄语同舟客|休生敌国心
青青长朱裳|小摘脆不堕|勿欺如豆微|中怀仁已大
老圃青青甲|平生味饱谙|本无食肉相|岂是厌肥甘
把酒立离亭|柳色正青青|君逐衡阳雁|迢迢过洞庭
青青水中蒲|千岁花开少|采得紫茸时|缄书寄青鸟
白白霜根嫩|青青雨甲鲜|苍生无此色|四海正丰年
微茫江上峰|青青雨中积|幽人兴无穷|闭门对秋色
离人愁独醒|湘草正青青|忆上巴陵渡|春波满洞庭
青青太湖波|小小芙蓉楫|舟轻弗解操|水深那敢涉
昔在苕花溪上住|绕溪山色满高楼|别来十载看图画|山自青青我白头
蒲叶青青榴子红|还朝人识五花骢|遥知宣室将前席|一一风谣达九重
青青草色映帘帷|寿母朝朝玩绿滋|有句不缘春梦得|旁人错道谢家池
岩石青青梧叶黄|石泉竹径对僧房|慈航苦海今何在|一部楞严在佛旁
岩畔阴森橘树垂|青青亦有岁寒姿|我来恨在秋风后|不见霜包结实时
太史谈天术转灵|相看犹自眼青青|步占若上清台去|莫说江湖有客星
芦叶青青潮水平|吴侬摇橹唱歌声|歌声橹韵随潮去|背立江风无限情
不出深宫半月馀|苔痕将绿上阶除|呼奴分付休轻践|留得青青殿属车
一自阳侯战雨师|枣畦桑陇但空陂|此君屹立如尊勇|依旧青青似昔时
绿叶青青带紫光|拈来笑处没遮藏|密圆应具楞严偈|非木非空出妙香
雪消山色自青青|水涨溪流拍小汀|行客悠悠心目快|漫题新句在空屏
夹道乔松几度春|青青黛色四时新|当时若尽荒郊种|万顷清阴更可人
青麻幪幪近人长|小麦青青大麦黄|令尹出郊闻好语|春来喜有半年粮
湖柳青青花满枝|可怜分手艳阳时|离官漫自添离思|瞒得封姨不我知
野韭青青黄鼠肥|地椒细细白翎飞|郎君怯薛今朝出|请得官钱买酒归
冷落今春却似秋|未过寒食已先愁|青青无复关春草|故惹飞花出御沟
谢安游处犹留墅|李白吟边亦有亭|两地东山春寂寂|至今白下柳青青
胜地何妨行乐频|万双白璧不赊春|腊醅已老久未压|杨柳青青不待人
寺前萝径尽荒苔|懒向人间再渡杯|阶下双松今百尺|青青曾是少年栽
江草青青江水生|故人相见总怜情|云来雨去青天里|一日阴晴几变更
湖上秋风即便浓|倾都人出赏芙蓉|我来自爱青青草|白鹭飞回兴略同
坐对青青仔细看|别来且喜尚平安|山中岁晚风霜恶|不易孤标耐得寒
草色青青柳色浓|玉壶顷酒满金钟|笙歌嘹亮随风去|知尽关山第几重
采药归来迹已陈|真风千古蜕凡尘|细看旧径青青草|犹是仙人醉里春
潇潇洒洒屋三间|日日开门见好山|但使青青长在眼|一毫尘俗莫相干
风饕雪虐岁峥嵘|寸草寒窗独宁馨|长恐出山泉水浊|尘埃到汝失青青
诗兴多应似确山|不堪重叠叙艰难|环城树色青青在|休把安心托抱关
一寸灵苗手自栽|前岗后陇作良材|敢将不朽传他日|唯把青青示后来
栽傍岩隈未足看|为言斤斧莫无端|它时直入抡材手|不独青青保岁寒
燕台爱士拔其尤|彻去藩篱吝与骄|藻翰宿春题品遍|青青无复土山焦
窗外修篁仅百竿|相看不待报平安|何时得我身彊健|共尔青青到岁寒
桕叶青青栎叶红|高低相倚弄秋风|夜来雨后轻尘敛|绣出骊山岭上宫
细雨春山乱出泉|愁随流水日涓涓|泪痕留与青青草|半作棠梨半杜鹃
手移修竹傍墙栽|老眼青青为竹开|独坐书斋谁是伴|清风时作故人来
晓日曈眬水雾开|自吹清管过湖来|阖闾城下青青草|又染裙腰上舞台
朝来候馆唱离歌|客里云山奈别何|忽见陌头千树柳|青青那似故情多
金屋灰残粉黛销|可怜云断不堪招|青青只有垂杨柳|仿佛宫人舞细腰
菜把青青间药苗|豉香盐白自烹调|须臾彻案呼茶碗|盘箸何曾觉寂寥
仙娇溪畔戏莲时|水作菱花霓作脂|吹断玉箫人不见|青青洲渚蹙娥眉
闻得乡人说刺桐|叶先花发始年丰|我今到此忧民切|只爱青青不爱红
籼稻青青小麦黄|一村茅屋枕方塘|家家缉苎车声响|不道豳风在故乡
小麦青青大麦黄|野老啼饥空绕肠|感大麦孰簸箕漏|惆怅无由除秕糠
杨柳青青草色幽|雄心阔向玉关秋|乾坤有限纵横画|迟尔华阳卸络头
荒城斜枕渭河流|麦陇青青半是秋|三十六年全盛业|不应歌舞误扬州
玉槛珠帘总一丘|春魂多半在迷楼|蘼芜亦爱雷塘路|十月青青自不秋
桂枝不作艳阳色|留与黄英殿岁华|青青露叶从渠得|袅袅繁香自一家
湘皋春尽玉青青|曾值西风过洞庭|碎佩丛铃满烟雨|夜深楚客不胜听
举世几人歌渭城|流传江浦是新声|柳色青青人送别|可怜今古不胜情
竹林深处杜鹃啼|两岸青青草色齐|欲识人间真罨画|朱藤倒影入清溪
边草青青几度春|髑髅堆上柳条新|三更蒲类河头月|偏照还家梦里人
日长香树锁芳蕤|枕簟青青午倦时|好梦不成喧坐鸟|偷将梅子打莺儿
滩头立马送王郎|草色青青柳色黄|我亦珠江江口住|欲将乡梦寄归装
暑入单𫄨雨压尘|扣门仍喜客来频|从容为说西来意|庭柏青青正可人
一旦天书下紫微|三年旌旆陇云飞|塞门无事春空到|边草青青战马肥
莺归树顶繁声转|雁去天边细影斜|雨拂青青行处草|烟含灼灼望中花
千岩观下碧瑶林|岁晚青青共此心|隐士归兮花未老|每年来把一杯深
十度来敲九不应|隔篱空见竹青青|不知池里黄金鲫|听讲楞伽几卷经
时近清和气愈浓|雨催花实喜晴风|篱边点点如钱大|尽是青青间绿红
一架荼蘼满寺庭|冬来犹见色青青|门前出水未为胜|须上微岚碧翠亭
绿树莺啼春正深|絮飞花落满园林|长松不改青青色|岁暮相看共此心
参天落落复青青|风过笙竽得细听|睡思莫将茶料理|只须卧此片时醒
君爱山间十八公|俨然风操出樊笼|四时已占青青色|更有松黄胜万红
忽听昭阳歌吹声|倚栏无语不胜情|青青长信宫前草|尽是銮舆去后生
小麦青青大麦稀|蚕娘拾茧盈筐归|放牛薄暮古堤角|三四黄莺相趁飞
香露淋漓湿未乾|迎风翠袖不胜寒|劝君莫取青青节|留待丹山五色鸾
日暮横斜又一枝|水边记我独吟诗|不妨更作江南雨|并写青青叶下垂
破钱羞涩客囊倾|菜把青青价稍平|却喜来朝知肉味|敢云何处有鱼羹
苦忆君家两惠连|楼居应作水中仙|静看河畔青青草|应有池塘春梦篇
官柳青青匹马嘶|回风暮雨入铜鞮|佳期别在春山里|应是人参五叶齐
千尺云霄翥翠鸾|画图犹似倚窗看|台中别有凌霜柏|与尔青青共岁寒
一水夷犹达汝阴|年华客意两相侵|河边无限青青草|揽辔何人系此心
青青离离木拱时|谁镌太守墓前碑|铜仁德泽知深浅|却有贤孙索挽诗
都门四十里青青|几度迎人几送行|老子有言来致柳|只烦相送莫相迎
百里烟尘散杳冥|新平一隰草青青|八公山石君知否|休更中原作彗星
公子言归岁月深|弦歌犹自有遗音|谁云故国无乔木|看取青青著作林
微波冲得绿萍开|数点青青黏石阶|绿葑自来还自去|来时须载白鸥来
不爱人间紫与绯|却思松下著山衣|春郊雨尽多新草|一路青青蹋雨归
九世田园三百春|世间人物几更新|青青惟有此君在|不减容颜见主人
杨柳青青水驿楼|谁期今上鄂君舟|从来南浦销魂处|醉下烟波万里愁
辇路青青春草多|凭高无语涕滂沱|禁中夜召词臣语|受制家奴可奈何
楼头独立到昏鸦|尽日丝空小雨斜|何补乾坤浪生死|青青无数瓦松花
建业斜峰入望遥|行边剑气倚青霄|凤凰台上青青草|几度题诗吊六朝
芳草青青古渡头|扁舟几日为诗留|心闲对境浑无竞|寂寂长江万里流
江草青青江柳新|一双飞燕雨如尘|轻舟短棹少闲客|翠幕红楼多醉人
生作芙蓉即断肠|蘼芜可幸不曾香|青青青到天涯路|一片惟知惹夕阳
一杯薄酒送劳亭|百粤梅先万国馨|倘过金陵城下去|六朝松老尚青青
长史相烦写画图|青青生意绕吾庐|文章更爱黄山谷|食肉悬知味不如
花落江堤蔟暖烟|雨馀草色远相连|香轮莫辗青青破|留与愁人一醉眠
烧石青青好粪田|膏腴多在九珠前|三春水暖生禾稼|大瓮潭通小瓮烟
亦作池塘学养鱼|青青桑叶映蓬庐|何须老母哀长剑|自有真人识素书
春草青青万里馀|边城落日见离居|情知海上三年别|不寄云间一纸书
桂海冰天老岁华|直庐重上玉皇家|当年曾识青青鬓|惟有东墙一架花
吾家风物富檀栾|最爱青青耐岁寒|千里归来面苍玉|不烦时复报平安
上庸寒食已无花|山木青青吐嫩芽|此日伤心九原路|想无鸡犬祇鸣鸦
城南寒食女还家|燕麦青青草作花|使君莫漫来相问|自是长安有狭斜
当年衫鬓两青青|强说重临慰别情|衰发祗今无可白|故应相对话来生
晓色青青满浦云|春潭琼草怨夫君|到今兰露供朝饮|读遍离骚客不闻
小麦青青大麦黄|护田沙径绕羊肠|秧畦岸岸水初饱|尘甑家家饭已香
翠烟浮陇麦初齐|社树青青独鸟啼|何处相思不相见|木棉花下水门西
青青柔蔓绕修墙|刷翠成花著处芳|应是折从河鼓手|天孙斜插鬓云香
夕阳潮挟飓风来|欲渡琼南舟却回|望断所欢愁不见|青青一髻是擎雷
书带青青草似苔|绛驺飞处小蓬莱|良工可识词林客|为作朱衣入眼来
箬笠端能直几钱|骑奴不拟雨连天|盖头旋折山葵叶|擘破青青伞半边
仲夏园中百草灵|风吹露坼各青青|劝君办取金鸦觜|不问昌阳与豨苓
夹道青青柳子春|自从栽植几番新|如今已作参天树|应笑衰迟老主人
不学诗书君勿嗤|人间情伪古难知|第看陵麦青青句|尽是当年发冢词
绿雨微消紫陌尘|湖光冷落似无春|朱门记得曾游处|杨柳青青不见人
暖日融风管发生|柳条爆眼麦青青|化工辛苦先施设|腊底春前见此情
柳色青青柳叶齐|送君江上朔云低|妾似柳条全繫恨|君如柳絮逐东西
燕市青青十二楼|曲尘丝里万条柔|楚宫宝袜黄金缕|齐楚莲花白玉钩
送君南浦饮离觞|官柳青青野水香|借问风帆何处落|秣陵城下树苍苍
美人寒食事春风|折尽青青赏尽红|夜半无灯还有睡|鞦韆悬在月明中
谢檄归来卧白云|秖今心事与谁论|故人不似苍苔好|岁晚青青一到门
杜若青青江水连|鹧鸪拍拍下江烟|湘夫人正苍梧去|莫遣一声啼竹边
三十六湾至蕉溪|九十九曲至横浦|舟人道此似湘江|削竹青青牵挽苦
杨柳青青江水平|闻郎江上唱歌声|东边日出西边雨|道是无晴却有晴
腊酒留香梅子小|野棠飘雪杏花开|渔溪白白芦芽出|杨柳青青燕子来
何草青青不渐黄|班姬悲扇语凄凉|佳人笑别乘鸾女|相见毋嫌日尚长
岸草青青渭水流|子牙曾此独垂钩|当时未入非熊兆|几向斜阳叹白头
驱车长苦雨淋铃|独漉歌残不忍听|却喜开帆风日好|一川晴色柳青青
分符怀钥两叨荣|公退宾尊恨独醒|禊洛赏花都未识|岁寒空爱竹青青
漠漠春风绿绕池|王孙何日是归期|缁尘一隔江南路|满眼青青亦自疑
我来颍川何所见|青青古柏古城傍|知是荀陈手亲植|令人不觉泪行行
子佩青青得玉工|先生老矣舞雩风|仙官便拟轻藜藿|我欲求为田舍翁
畴昔九死干典刑|谁言复过流光亭|关河向人两鬓老|敢与杨柳论青青
药苗晚种已青青|应念尪羸与养形|肯为嵇生徒著论|便同玄晏剩翻经
河桥杨柳郁青青|折尽长条送远行|剖得枯瘿仍佐酒|阳关一曲一伤情
妇馌耕夫日尚长|碓声呜咽宿舂粮|寻思一饭何时饱|秧种青青麦未黄
滥食大官三十载|济人馑岁一毫无|园畦过雨青青茂|但爱时和似画图
蒿藜非类便须锄|菜甲青青小雨初|更待明年春笋出|就林烧熟味如酥
山下青青春已归|百花山上正芳菲|人间颜色易零落|百万千年云锦衣
凉月空山挂祖衣|猿啼塔树昔人非|春风早已青青柳|莫在梅花飞后飞
画角吹来岁月深|谯楼无古亦无今|不如归我龙山去|松柏青青何处寻
远别悠悠乡梦频|逢君况是异乡春|可怜河畔青青柳|又折长条别故人
野水荒郊屡问津|浮云孤寄一闲身|可怜阳谷城西柳|不是青青帝里春
柳絮悠悠拂面轻|随风到处若为情|西池应也无人到|一面青青萍自生
童颜缓缓阅庄灵|鬓影青青表帝庭|后四六年同此夜|台星光映老人星
何人把酒送扬舲|定复从容柳下亭|共说归时柳阴合|与君衫色斗青青
残腊才经一番霜|青青三寸作金黄|故园兄弟怀思我|特地分甘到草堂
莎草青青雁欲归|玉腮珠泪洒临岐|云鬟飘去香风尽|愁见莺啼红树枝
萧森绿玉楚江浔|积翠凝烟自满林|试看岁寒冰雪里|青青方见一生心
青青塞草羽书稀|士女鼾眠畜牧肥|戏看侍儿呈舞马|醉邀幕客对弹棋
前朝文物已凋零|感慨重登二老亭|荒冢尚留翁仲守|百年松柏自青青
沂源到此几千年|邹鲁心神在简编|谁识真陵数枝草|青青日夜秀窗前
绕畦青青蔬叶凉|渠水新添一尺强|倚杖方知山雨过|夜来底事梦魂长
窗外梅花恼客眠|偷儿横索赁舂钱|王家旧物休将去|留取青青一片毡
去年一笑荔枝园|今岁重来是墓门|纵有青青旧时树|已看斜日照黄昏
御柳青青近绿池|迎春濯秀不违时|皇恩天地同生育|雨露无私亦共知
秋叶萎黄思不禁|灞川荆峡两幽沉|游魂不逐胡笳散|冢草青青见妾心
赏心亭上双柏树|看我往来今十年|柏树青青宛如昔|当时游子已华颠
青青一树伤心色|曾入几人离恨中|为近都门多送别|长条折尽减春风
红芳落尽踏青青|哑咤黄鹂隔树鸣|午睡觉来听不足|杖藜重过竹阴行
寻僧几向山中来|芒鞋踏破青青苔|双林绝似东林好|亦有白莲无数开
湘水淇园路自赊|一枝今出紫阳家|岁寒永保青青节|相映蟠桃海上花
瑞气氤氲万岁山|碧池一带水潺湲|殿傍种得青青豆|要识民生稼穑艰
一声铁笛下云洲|吹破江天万古愁|杯酒不空人欲去|青青柳色尚楼头
捲地西风促雨来|扫除黄叶满苍苔|垂杨蚤有青青眼|只碍梅花未敢开
百文岩前无限树|繁条布叶备书经|文字不立何所用|空留千载色青青
陶生岩畔草青青|唐介坟前江水声|两岸鹧鸪啼不尽|画船挝鼓过全城
乌衣朱雀御桥通|六代精灵在月中|亡国只馀春草色|青青长向景阳宫
青青独羡水中蒲|谁倩良工写作图|也无尘俗也无色|留待山窗伴老夫
野树青青布谷啼|更看蝶绕菜花畦|今宵不尽名园兴|梦落苍茫水竹西
衡阳千里去人稀|遥逐孤云入翠微|春草青青新覆地|深山无路若为归
决决泉流溅石虹|青青瑶草卧仙尨|道人洞里朝元去|看院惟留鹤一双
槿篱芳援近樵家|垄麦青青一径斜|寂寞游人寒食后|夜来风雨送梨花
万里辞家事鼓鼙|今陵驿路楚云西|江春不肯留归客|草色青青送马蹄
杨柳青青夹岸斜|绿苹深处隐渔家|分明一幅桃源景|独少沿流几树花
琐琐新松杂稚杉|青青数寸倚崭岩|牛冈自有神呵护|未怕林间走鹿馋
陇麦青青沟柳新|春归聚落少逢人|如何试与持鞭手|拂却向来身上尘
竹杖轻坚野服宽|岁寒应得见苍官|世情无限残霜叶|昨日青青今日丹
极目青青垄麦齐|野塘波阔下凫鹥|阳乌景暖林桑密|独立闲听戴胜啼
漫山麦垄已青青|云压群峰未肯晴|泥行若畏荒蹊险|误听风声作雨声
宦游怜我食官仓|赢得青青两鬓苍|不识无情双燕子|南来北去为谁忙
梅树青青正欲酸|帘纤雨过杏花寒|幽禽也为红芳惜|久立枝头著眼看
山菜青青莫辨名|暂时同遂隐山情|驴蹄狗脚凭呼唤|不羡龙须得好称
百万长驱入战尘|几人能保去时身|古来战将知多少|尽作青青塞草春
色借罗衣绿更新|乐游原上几回春|只今烟雨河桥路|愁对青青忆远人
生色屏风一面开|轻罗团扇合欢裁|深深院落青青柳|纵是无花也看来
柏贡荆州任土风|汉阳遗树尚葱茏|休夸此是亲曾植|四海青青尽禹功
欲牵淮舸共寻源|且踏青青绕杏园|忆我旧时光宅路|依然桑柳映花繁
河上青青榆叶稀|湘童何日报南归|可嗟不及衡阳雁|兄弟相将作队飞
京洛风尘久客情|暂由归路眼中明|最怜杨柳青青色|徐策征骖唱渭城
鸳鸯戢翼两心安|此愿何时得了还|空慕青青松与竹|岁寒不改旧容颜
莴苣青青早芥红|引流分灌露华丛|园丁采掇供香积|日日携筐向此中
共醉江南日落春|悲歌一曲思离人|却寻陈迹愁先乱|况复青青柳色新
黄云千里杂边尘|今岁悲笳更犯春|一片菱花犹未结|青青愁杀陇头人
风轩红杏散馀霞|堤草青青桃欲花|寒食清明看又近|满川烟雨乱鸣蛙
河上丈人河上居|杨柳青青三月初|少年挟箭去射雁|妇女踏罾能网鱼
春草春波伤底事|青青柳色最消魂|龙眠自有离家恨|猊得阳关烟雨昏
园林春媚千花发|烂熳如将画障看|惟爱松筠多冷淡|青青偏称雪霜寒
湘水沅江日夜流|青青兰芷满中洲|谁将幽意和香墨|写出潇湘一片秋
梅叶青青雪后看|石榴花吐晓春寒|频年离别愁无那|欲种垂杨系马鞍
石似青天天不如|青青应是补天馀|灵娲不采英州石|五色空劳炼太虚
青青编简炫春晖|表里工夫世所希|妙悟不烦频出户|满街尘土污人衣
江城蒲草日芳菲|梅子青青尚未肥|自在柳花飞薄暮|轻盈白鸟下渔矶
玉原墟墓草青青|不尽南陔万古情|听取慈乌中夜起|一声声是断肠声
闲吹芦叶应村讴|贪弄山禽忘却牛|原草青青陂水绿|莫令文绣感庄周
春来脚不踏青青|梦里还家梦又醒|一树垂杨楼外绿|莺声不似故园听
湖草青青上客舟|辛夷花老麦初秋|一春多少怀人梦|半在乡山雨外楼
三月轻风麦浪生|黄河岸上晚波平|村原处处垂杨柳|一路青青到永城
筑亭种树阅年多|翠翠青青羡两娑|徙倚赏心移白日|何嫌门外可张罗
梅仙峰侧绿青青|渭水潇湘共杳冥|试借琅玕来暮倚|洞门风露接蓬瀛
如饴荼堇去周原|卢橘逾江性亦迁|最爱青青亭上柏|炎风朔雪总森然
翠柏童然杂蘤间|簿书馀暇独来看|不须更共春葩竞|留取青青待岁寒
白李红桃障锦屏|如丝杨柳草青青|山中风致休教负|一曲清歌倒玉屏
客舍青青柳色新|湿云如梦雨如尘|经年抱疾谁来问|萍梗何年是住身
蹇驴何地不闲游|山自青青水自流|收拾奚囊晚归去|半桥新雨没汀洲
幽姿莫倚洛阳时|帏帐家家若为谁|不似山间风味永|青青犹故一枝枝
暖气先回宿草根|青青行可藉芳尊|未须著意催花柳|且为乾坤补烧痕
江岸青青尽竹枝|木棉红染水云深|雨催西潦鱼苗出|争买魿浮与鲫沉
轻寒时节牡丹开|叶底青青又见梅|门外数枝杨柳薄|一春莺燕不曾来
茅屋山头布谷鸣|老人忙起课农耕|不知门外春多少|稻颖青青一望平
一株短短八九寸|四面青青千百枝|作供佛前偕瑞竹|移根石上入铜池
酒开天瓮绿醅浓|帽插金花柏叶重|愿祝圣龄如此柏|青青不改四时容
病随支遁偶行行|正见榴花独满庭|瘦竹成林人不看|却应著得强青青
似有朱颜在镜中|香溪清与苦耶同|美人心逐天山草|万里青青到汉宫
秋末园蔬己着霜|青青偏爱晚菘香|沙锅烂煮和根咬|谁识淡中滋味长
长川几处树青青|孤驿危楼对翠屏|一自玉皇惆怅后|至今来往马蹄腥
空江杳渺孤云细|天际寒潮自落晖|为问青青河上柳|许时鸳鹭傍谁飞
南柳花飞北尚含|片帆杯酒且同酣|送君心比春风远|万里青青过赣南
渭川曾见竹青青|和雨和烟画杳冥|不似九疑云雾隔|空教瑶瑟怨湘灵
敬为先生拜此亭|午风澹澹树青青|书生苦被文名累|始羡长吟过洞庭
窈窕佳人跨绣鞍|香风吹动绿云鬟|最怜二月长堤柳|一路青青送玉颜
春雨东皋竹万竿|主人白发未休官|常将一片冰霜意|期尔青青共岁寒
青青正是中分天|区种何妨试玉延|即见引须缘夏木|定知如蹠荐冬筵
官河杨柳半青青|话别离亭思不胜|行舟独载春归去|忍向沙头看鹡鸰
日满高原云满汀|天涯随处草青青|山茶落尽樱桃发|遥忆家园载酒亭
新筑河堤要策勋|万人采净北壖薪|青青好借曹州柳|旧是中原一段春
取次题诗留屋壁|从他传唱落渔家|禅翁好事还堪笑|枉却青青一尺纱
世路苍黄总是愁|暮年须得小优游|如今渐觉知心少|剩种青青伴白头
心交别我西京去|愁满春魂不易醒|从此无人访穷病|马蹄车辙草青青
古来名士都如此|后世虚浮类鄙之|赖有晦翁高著眼|青青钜竹荫檐楣
生竹青青作挽强|牵过七十二峰长|峡口滩高忧挽断|三朝不得上浈阳
独山有峰插天表|湖水临溪接官道|我欲浩歌一登游|不忍足脚青青草
春风又渡洛阳桥|柳色青青伴寂寥|回首故园今夜月|满江灯火上寒潮
渭城朝雨浥轻尘|客舍青青柳色新|劝君更尽一杯酒|西出阳关无故人
老眼青青望洞庭|虹垂断岸月初生|滔滔桥下无情水|不为吴王洗甲兵
御柳青青阴绿池|迎春擢秀不违时|皇恩天地同生育|雨露无私尔最知
杨柳青青水一湾|隔江数点雨馀山|钓船好向溪南泊|莫待风波及早还
窃禄清源愧不才|贡闱临去尚徘徊|青青万本新移桂|尽是梅仙手为栽
每爱孤山静思凝|岁寒不脱柏青青|暗中参得横斜趣|不费陶潜影答形
一石青青荫几蒲|半篙烟水欠模糊|江门有个丹青手|也把江门画作图
湖草青青三两家|门前桃杏一般花|迁人到处唯求醉|闻说渔翁有酒赊
无梅有竹竹无朋|有竹无梅梅独醒|雪里霜中两清绝|梅花白白竹青青
使君堂上无俗客|白白青青两胜流|添得吟诗老居士|千年一笑泽南州
朝看雨脚似悬绳|暮见宽波没钓汀|鸭鸭归来人寂寂|鸦鸦飞去草青青
延寿无金翠钿销|铜丸擿鼓晚来朝|宁为龙塞青青草|不作昭阳细细腰
落尽残红绿满枝|青青如豆酿酸时|佳人摘得新尝怯|一点春愁锁画眉
幽草青青绕竹扉|雨馀人在杏园西|无端黄鸟惊春梦|正向绿萝深处啼
药条药甲润青青|色过棕亭入草亭|苗满空山惭取誉|根居隙地怯成形
种密移疏绿毯平|行间清浅縠纹生|谁知细细青青草|中有丰年击壤声
古藤阴阴抱寒玉|时向晴窗伴我独|青青不改四时容|绝胜凌霄倚凡木
浅浅湖波齐膝流|青青荷叶过人头|晚来觅得鱼双尾|唤请邻翁上酒楼
通子还家已九龄|从师衿佩两青青|长成勉作功名计|勿学衰翁老一经
草色青青柳色黄|桃花零落杏花香|春风不解吹愁却|春日偏能惹恨长
孟宗泣竹冬笋生|岂是青青竹有情|大抵主张非有物|人心但莫负幽明
风正吴樯去不牵|雪融汶水绿堪怜|菰蒲渺渺官为市|杨柳青青客上船
缝掖先生游汗漫|夫人高节独青青|临行抖擞空书笥|分付诸郎各一经
戎衍瑶林机|秀雪玉圃珍|向令能寂寞|岂不是佳人
寂寞东山月|迢递新城道|举头望西州|伤心剧秋草
袁郎清咏处|月夜遇征西|寂寞怜才意|空江鸟自啼
老屋愁风破|空林过雨乾|飘零黄叶满|寂寞野香残
春和喧百鸟|寂寞坐春朝|蝉鬓少新洗|卖花声过桥
闲来桥北行|偶过桥南去|寂寞独归时|沙鸥晚无数
底事头成白|何为志集枯|览辉甘寂寞|不羡上林乌
寂寞含清露|葳蕤荫紫苔|尾长无羽翼|不得上仙台
琼瑶天半耸|风急六花飞|寂寞无人境|孤舟傍钓矶
南来驱六丁|垂鼻忘战斗|身韬一片云|寂寞闲宇宙
寒镫照疏竹|栖禽时复惊|默坐空斋夜|寂寞道心生
寂寞荗陵客|知交都不闻|相如久消渴|可是为文君
寒云何黯淡|老树更婆娑|寂寞山村外|柴门掩薜萝
寂寞西州路|凄凉渭阳思|敢不酷似舅|苍官实临之
谢台既寂寞|猿洞亦荒凉|独有前朝树|秋风萝薜香
南游炎海甸|沃野开天庭|真龙竟寂寞|乾坤水上萍
秋风叶正飞|江上逢重九|人世几登高|寂寞黄花酒
寂寞空山里|堪舆即枕衾|遥怜李学士|踪迹杳难寻
凤鸟久不至|哲人叹已矣|空留千载名|寂寞残阳里
木声凄洞户|竹色净榱题|寂寞怀贤处|依依但赋诗
年少轻行乐|东城南陌头|与君寂寞意|共作草堂游
沉沉寒夜里|寂寞有谁怜|赖得窗间月|犹能照独眠
岸帻虚亭晚|林风一洒然|微酡诗懒赋|寂寞对湖天
高官何足论|寂寞身后事|物理固自然|愿闻第一义
玉容谁寂寞|膏沐好勤施|莫遣君归日|不如未别时
寂寞重阳节|篱边菊未开|倚门空怅望|不见白衣来
楼阁云中出|丹青水面开|江南何事者|寂寞雨花台
明月孤舟夜|清江七里砻|谁怜远游子|寂寞卧秋风
出门易徇身|静处可固志|寂寞三十年|所忧非禄位
阴房鬼火青|白日亦寂寞|自非旷士怀|居人莽牢落
梦觉笙歌散|空堂寂寞秋|更闻城角弄|烟雨不胜愁
双蝶自相见|俱飞入柳花|空馀无限意|寂寞数昏鸦
点异二三子|铿尔舍而作|江上数峰青|湘灵徒寂寞
香自暗中生|消人寂寞情|闻香难入定|徙倚到深更
寂寞之淳音|其为乐至深|应嫌鼓腹者|独自抚弦琴
寂寞淮边柳|春来自舞腰|恨生争战地|不得近官桥
斧斤戕不死|半藓半枯槎|寂寞幽岩下|一枝三四花
凯风引柔蔓|时雨滋绿苔|寂寞无一事|空壑生悲哀
嵯峨幽谷山|寂寞彭泽令|绝境空自奇|高标岌相映
华亭今何在|千年谩有名|披榛问遗裔|寂寞一伤情
草市芳菲节|柴门寂寞滨|桃符聊塞白|免谤作诗人
寂寞逗春愁|一丘兰麝土|可怜泣露花|尚作迎风舞
龟趺结苔发|虬松长鳞鬣|寂寞丘垄平|秋虫吊寒月
寂寞岁云暮|古树严风号|自知非范叔|何敢望绨袍
近寻陶彭泽|远者将何之|寂寞音书断|今朝忆故知
琴尊久寂寞|常忆故人驩|不待飞霜雪|蘼芜此夕寒
秋苔青遍野|寂寞惬郊居|何处山僧至|门前响木鱼
寂寞古墙根|苍苔半掩门|幽人独未寝|疏雨滴黄昏
忆昔毗耶老|杜口有谁听|还闻寂寞里|其辩过雷霆
江风裂瓦鸣|浦口惊波作|君驾何不来|客心空寂寞
古树夕阳尽|空江暮霭收|寂寞扣船坐|独生千里愁
寂寞幽人宅|低回长者车|坐令门巷迥|情以主宾摅
窗晴雨淋沥|花空春寂寞|梦回人不见|愁重酒消索
无色庭前石|无声石上琴|此时寂寞意|千载有知音
秋风彫兰芷|芳洲久寂寞|痛饮读离骚|此兴亦不恶
一息营升斗|留翁寂寞滨|白头携暮子|来作祝尧人
花有凌霄者|谁当瘠土栽|可怜无所附|寂寞草间开
碣石移山小|微风动红蓼|青蛙禁不鸣|寂寞池塘晓
求心心未谛|等人人不来|岩花晓来雨|寂寞为谁开
冷雨涨焦陂|人去陂寂寞|惟有霜前花|鲜鲜对高阁
寂寞蓬蒿者|谁能载酒过|眼看花落尽|蝶梦绕烟萝
寂寞黄龙后|纷然垄上碑|废兴无处问|空咏草离离
寻僧已寂寞|林下锁山房|松竹虽无语|牵衣借晚凉
寒光动墟落|禾黍依时繁|无心闲世界|寂寞白云轩
明月霜天下|西风忆美人|祗应怜宋玉|寂寞在东邻
孤高还寂寞|道否即诗穷|自古皆贤达|今人有此风
陵谷有变迁|日月无停滞|寂寞子云居|何人来问字
高秋夜分后|远客雁来时|寂寞重门掩|无人问所思
潇湘木落时|玉佩秋风起|日暮怅何之|寂寞寒江水
江边谁种木芙蓉|寂寞芳姿照水红|莫怪秋来最多怨|年年不得见春风
艾拥萧陵雪未消|蒂连芳萼闯春饶|国香不似倾城色|寂寞空山大小乔
无限居人送独醒|可怜寂寞到长亭|荆州不遇高阳侣|一夜春寒满下厅
苍龙翔舞馀千仞|瀑水奔流欲百盘|定自山灵怜寂寞|故教临镜有窥鸾
垂柳池边见海棠|一枝寂寞倚残妆|娉婷可奈移灯看|何处春愁不断肠
寂寞邮亭户半扃|茅茨破处见疏星|四无邻舍舆台睡|露自成霜水自冰
卧龙决起为时君|寂寞匡庐惟白云|今日仲容修故业|草堂焉敢更移文
华灯不试管弦新|八字歌声满市尘|今日景龙门寂寞|唯将明德照新春
芳气时时侵鼻观|令人三复柳州诗|非因寂寞耽幽意|醉倒花间未必知
五湖春水接遥天|国破君亡不记年|唯有妖娥曾舞处|古台寂寞起愁烟
酒能养病怀偏拙|老爱看书目易昏|世事相违成寂寞|不堪惆怅倚柴门
南苑芳菲雨露新|空山寂寞独离尘|也知樗散非时用|却倚云林冷笑春
举世昏昏醉未醒|独醒寂寞楚江滨|后人爱把离骚读|不道离骚误后人
曾伴渊明栗里间|千年流落影阑珊|何知寂寞荒山里|亦有知心为破颜
细草无人绿自匀|野花随意逐芳津|斜风小艇寒烟外|春在前溪寂寞滨
寂寞函关锁未开|田文车马出秦来|朱门不养三千客|谁谓鸡鸣得放回
昔日民居今野花|烬馀寂寞两三家|凭谁为抚流离者|杜宇声中落暮霞
稀疏寒玉小楼东|骨冷魂清五夜风|惟有翠禽怜寂寞|一双相倚月明中
人间无处著东风|万紫千红扫地空|寂寞园林晴日永|柳花零落绿荫中
扰扰长途策马回|柴门寂寞昼慵开|清香一炷茶一啜|赖有高人数往来
春事兼回寂寞滨|茅檐背日已书勋|径须引睡携黄奶|未办寻芳命紫君
朵朵红莲映绿池|微风吹动影参差|深闺寂寞嫌长昼|一点芳心只自知
吾庐寂寞类荒村|但有林间鸟雀喧|不似楚家多乐事|笙歌拾得醉邻园
十年祇有一钟期|泪落相望百尔思|寂寞广陵无复见|崩腾霖雨几人知
苍烟如织日初西|寂寞荒祠野草萋|可是芦衣长履雪|数椽闲傍冷云栖
漾漾池塘碧染衣|阴阴草树绿成围|江村寂寞春归后|一点杨花不见飞
关中父老望王师|想见壶浆满路时|寂寞西溪衰草里|断碑犹有少陵诗
妆楼寂寞委苍苔|春到梨花不忍开|一片愁心乱如雪|东风吹去复吹来
魏公前岁朝真去|寂寞阑干尚有情|莫道甘棠无异种|至今留得雪香名
日高篁竹门长掩|春晚芜菁花乱开|寂寞更无人问字|一双蝴蝶雨中来
虽有董盐甘寂寞|如闻颜粥更艰辛|莫将秉釜论多少|聊为君家拂甑尘
青如蚨血染颓垣|汉寝唐陵几断魂|莫笑贫家春寂寞|渐随积雨上青门
绨袍恋恋故人情|寒谷潇潇春意生|寂寞穷儒应易足|床头鼻息便雷鸣
玄都寂寞花无主|剑浦芳菲树亦香|颜色似同风格异|刘郎非是旧刘郎
能师还世名还在|空闭禅堂满院苔|花树不随人寂寞|数枝犹自出墙来
炎天独坐昼偏长|游子燕台忆故乡|寂寞斋中谁共语|愁看双燕话雕梁
薄暮谁将社肉分|阖闾清坐醉醺醺|诙谐似欠东方朔|寂寞真成扬子云
清愁幽恨不禁春|寂寞池塘雪意昏|寄语高楼莫吹笛|夜寒留取伴龙孙
浣纱人去冷姑苏|寂寞江枫怨夜乌|好掬桥边如镜水|凭君西寄莫愁湖
南山无树起春风|寂寞林栖户牖空|枯竹横枝荆棘底|天寒愁杀白头翁
石苔凝绿上松根|前辈空留翰墨存|寂寞云林堂下路|一峰残雨映孤村
灵壁峰边未著霜|轻分蕉绿试龙香|不知寂寞幽阑思|写到关雎第几章
寂寞堂前日又曛|阳台去作不归云|从来闻说沙咤利|今日青娥属使君
寂寞篱边野水涯|三花雨蕊带春来|且图冷淡为生活|不傍门庭闹热开
诗魂何处草萋萋|环绿窝中路已迷|黄鸟不知春寂寞|夕阳犹绕树头啼
寂寞高堂别楚君|玉人天上逐行云|停舟十二峰峦下|幽佩仙香半夜闻
岩桂搀先还寂寞|菊花殿后尚斓斑|却应独占西风好|乞与佳名秋牡丹
竹扉半掩不须敲|掠面融风著柳梢|燕子不知春寂寞|自衔泥补去年巢
寂寞安居十载馀|高轩欲过尚踌躇|莫嫌穷巷青泥满|自是门多长者车
空林寂寞雨丝丝|折得梅花未满枝|正值邻家夜吹笛|倚阑无限故人思
山中酒熟蟹初肥|寂寞怜君问竹扉|莫为家贫便分手|出门应是故人稀
枯木冷灰甘寂寞|片云孤月自优游|君生平事皆如梦|我两眉间不著愁
残春寂寞似深秋|风满帘栊月满楼|一撚芳心椰子大|若为装得许多愁
风摧雨蚀大江𣸣|寂寞盘龙百尺根|莫笑支离空老却|五陵烟翠几枝存
城西三月三十日|别友辞春两恨多|帝里却归犹寂寞|通州独去又如何
柳梢新月照孤城|花气薰人入夜清|遥想闺中春寂寞|有人对月漫含情
朱门华屋已成尘|黄土荒丘未卜邻|天下文章俱寂寞|平陵一调属何人
寂寞亭基野渡边|春流平岸草芊芊|一川晚照人闲立|满袖杨花听杜鹃
边城寂寞岁将阑|浊酒频斟醉不欢|一点青灯霜月白|野凫风起石窗寒
心期极乐三千界|世事怀安二十年|顾我未能从学道|祇将寂寞当幽禅
一抔寂寞几秋风|云断洲空忆老龙|湖海刘郎诗骨冷|乾淳馀响寄孤松
三花晴色际天开|尚忆当年二李才|莫笑书生长寂寞|碧油车引上元来
晚交数子多才杰|谁肯频来寂寞乡|但寄好诗三四幅|绝胜共笑亿千场
双髻云深古道危|不来夜半叩柴扉|六年底事成遗恨|寂寞空山啼子规
寂寞相从恰四年|不曾谈著祖师禅|杖藜七十二峰去|点破潇湘水底天
幽人睡足闻春鸟|共喜晖晖日满篱|里巷收灯人寂寞|邻家夫妇赁舂归
西京词赋擅相如|寂寞文园怨索居|不为金茎擎露少|定缘眉黛淡秋疏
生平不肯见王公|蒙被清吟道自尊|寂寞彭城非昔比|风流何处觅曾孙
老夫经岁卧幽窗|慨世忧时念益长|白日似怜吾寂寞|故从小隙放余光
遗篇寂寞论心少|一见吾人意已倾|冰雪持身金石志|它年事业更光明
嫩红轻紫仙姿贵|合是山中寂寞开|九陌风尘肯相顾|可怜空使下山来
中禁鸣钟日欲高|北窗欹枕望频搔|相思寂寞青苔合|唯有春风啼伯劳
芳姿曾映羽人冠|仙掌擎来玉露寒|金粉只今成寂寞|唯馀向日寸心丹
金黍琼浆忽到前|方知相近吊湘天|客中寂寞堪骚屈|暖熟风光出老禅
草木生成亦偶然|谁将枝干验祥编|如何并作当时瑞|寂寞如今五十年
贫居尽日冷风烟|独向檐床看雨眠|寂寞春风花落尽|满庭榆荚似秋天
海鲸吹雨风涛壮|山鬼被萝石径幽|寂寞江天云雾里|浩歌今日为谁留
重萼丹砂品最高|可怜寂寞弃蓬蒿|会当车载金钱去|买取春归亦足豪
水行双井陆沉沉|洗我胸中三斗尘|人物只今虽寂寞|溪山依旧自清新
春风客里动经年|寂寞松楸入梦边|斗酒谁为寒食奠|懒将杨柳插门前
浪说春归已四旬|淮南元自不知春|明朝却是中和节|野次谁怜寂寞人
衰草汀烟寂寞秋|忍寒孤立懒盟鸥|江湖风味骎骎恶|得缩头时且缩头
佳辰三五是今宵|恰则今宵细雨飘|天念孤舟人寂寞|不教月色故相撩
飓母崩腾海岳移|方当寂寞未来时|高堂广厦人如醉|独有泥沙小草知
竹坞松溪雪半埋|兴来无处著吟怀|茅檐尽出横斜影|寂寞黄昏月上阶
倚栏无语倍伤情|乡思撩人拨不平|寂寞闲庭春又晚|杏花零落过清明
繁华寂寞转轮间|热闹场中莫久顽|闻道盛唐云锦队|回头兵火破潼关
旧游久矣怅晨星|溪上梅花岁又更|寂寞柴门多病际|平生双眼为谁青
写经才毕即笼鹅|人物风流说永和|寂寞荒池已陈迹|空留夜月浴寒波
寂寞松冈锁暮烟|平生忠信事茫然|臧孙有后真虚语|伯道无儿可问天
亭亭古干对沧浪|雨洗风飘老吹香|晚岁何人同寂寞|水西我有读书堂
沿洄深涧尽磁窑|云碓声中马去遥|寂寞旧时豺虎窟|隔林初见一人樵
寂寞东坡对竹楼|两公陈迹是前修|津亭倚柁还商子|雪后独为江上游
沧桑回首刹那间|长日能消绮季闲|歌罢紫芝人寂寞|坐娱枰局对空山
眼前今古兴亡事|寂寞图书后代思|尽向东流伤泯灭|英雄休说跨当时
终日欢陪解语莲|浮花欲比价相千|不须更买盆池景|寂寞无言涴眼前
忆昔彤庭预宴时|千官行到近天威|今朝寂寞林泉下|不忍重看旧赐衣
寂寞阶前见此君|绕栏吟罢却沾巾|异乡流落谁相识|唯有丛篁似主人
寒厅寂寞不知春|登眺招要藉所亲|始谓姑倾一杯酒|已焉颠倒白纶巾
功名端拟位三槐|发策惭无八斗才|寂寞云斋且稽古|披香指日扫松煤
诸公莫唱贞元曲|老子曾闻正始音|寂寞吴王堤上路|白杨花落昼多阴
两逢重九尉佗城|蜑叟相从倒酒瓶|十二年来均寂寞|此心南北两冥冥
天禄先生空白头|时时好事载书游|滑稽不及鸱夷辈|寂寞端成淑德侯
荒凉故宅何人住|寂寞孀妻即日还|一岁婴儿安健否|巨源虽在谪深山
秦地洛阳俱寂寞|圃开周国复天香|童时及见流传谱|万意千心足断肠
故人相见眼增明|尊酒殷勤且未平|恨煞簿书尘土里|两年寂寞度秦城
笠泽茫茫雁影微|玉峰重叠护云衣|长桥寂寞春寒夜|只有诗人一舸归
一年秪有今宵月|尽上江楼独病眠|寂寞竹窗闲不闭|夜深斜影到床前
何言痛饮是吾师|病覆壶觞亦废诗|客久自应甘寂寞|独怜夜雨打窗时
梨园寂寞玉肌寒|化作啼禽粉未乾|受尽主恩元不顾|不如黄雀解衔环
一段长长寂寞秋|著鞭芙菊尚包羞|搀先饱绽黄金粟|不落西风第二筹
形栖枯槁元寂寞|迹寄榴皮特有馀|欲唤回仙谈往事|直须瘿相认天书
独向邻园看菊回|隔篱惊见一枝梅|西风怜我太寂寞|特地遣花将句来
窦家能酿销愁酒|但是愁人便与销|愿我共君俱寂寞|只应连夜复连朝
蕉叶垂风拂暝烟|海榴开近曲栏边|病中寂寞谁相向|十日西窗背雨眠
城池寂寞旧山河|赤帝归来万乘多|龙去鼎湖无日返|大风犹唱沛中歌
寂寞文园病渴馀|寻春偶入绛仙居|西湖十里莲如锦|试比卿妆总不如
一声黄鸟一深杯|尽日林中户不开|惟有东风怜寂寞|时时吹得落花来
困尝苦茗不论杯|天气才晴又有雷|寂寞小亭看草坐|晚风时复堕青梅
楠岸祖居今寂寞|旧门还向赤山头|梦回泪湿春衫袖|人与赤山相对愁
为郎三世汉朝臣|载笔何须更美新|莫厌草玄终寂寞|相过还有问奇人
兴言此语竹林悲|寂寞泉溪近亲知|犹有晏斋能赏味|一篇温实旧人词
濛濛烟树楚江湄|寂寞渔村护短篱|云梦舟中春睡足|醉馀犹记牧之诗
清歌空得隔花闻|寂寞堂前日又曛|共待夜深听一曲|女儿弦管弄参军
野水荒山寂寞滨|芳条弄色最关春|故将明艳凌霜雪|未怕青腰玉女嗔
百花洲渚漾晴晖|野色青葱好染衣|寂寞离亭天欲暮|水田漠漠鹭鸶飞
流莺偷入未央宫|望断昭阳信不通|寂寞雨声寒食夜|一枝香泪泣东风
蜜脾已酿东林杏|腥血仍妆后苑榴|莫道端阳浑寂寞|也修时令荐王侯
两年相伴白云间|一棹秋风又独还|目断江南无过雁|小楼寂寞对青山
树侵闽岭渐无霜|一望繁花一县香|寂寞舟中谁借问|隔帘微月入中仓
翠袖凌寒弄月明|梅花影下醉三更|一天风露谁惊觉|寂寞空杯缀落英
孤城独上思徘徊|何似人间苦弃材|寂寞湘南烟雨里|贾生还吊屈生来
花枝袅袅水溶溶|杨柳轻明二月风|景物可怜人寂寞|年年寒食醉眠中
寂寞遗风草玄客|载酒重来寻旧宅|千年公议阒无人|往往更嘲池水白
香辟春寒玉辟尘|流苏斗帐醉和春|一双明月都无价|寂寞人间第二人
留滞初春寂寞滨|眼明归路一番新|何妨更作重来计|枝上微红解恼人
寂寞篷窗锁冷云|地炉纫补自阳春|千金莫误朱门聘|不是穿珠插翠人
珠帘寂寞网流尘|舞歇歌残已十春|惟有香魂消不得|至今犹作梦中人
精蓝幽谷寺嵯峨|风过松声韵碧波|寂寞出尘天外景|骅骝杂遝意奚何
寂寞空山歌采芝|菊花开遍雁声迟|一尊散发峰头卧|和得文公九日诗
秋高征袂怯西风|寂寞邮亭倍旅悰|独有无心清夜月|更深山里也相逢
大妇今朝罢绮罗|高堂寂寞泪痕多|方知北地风霜惨|亦胜南天瘴疠和
年年黍稷纪惟馨|布谷催农尽日听|寂寞一区香火地|千秋血食飨岩扃
昔年南国看黄葵|云鬓金钗向后垂|今日林容篱落下|秋风寂寞两三枝
寂寞茅斋昼掩扉|著书还□易招讥|固知不解论奇字|恶客何须抱酒归
有土不容双足入|冤亲寂寞得山僧|若为一衲寒钟底|却解人闲剑侠能
沈香亭北夜炉熏|自拨琵琶向夜分|岂是玉颜偏寂寞|君王原不识昭君
不须寂寞恨东归|洗眼三年看一飞|试捲波澜入毫颖|莫教欧九识刘几
瓜花零落豆花繁|秋入隋家旧苑看|水调遗音今寂寞|空馀坏道泻哀湍
去年玉辇侍端门|灯满鳌山讶晓暾|寂寞沙阳山水里|也将膏火照黄昏
忙里何曾把酒卮|一秋心事付东篱|等闲应被西风笑|寂寞黄花末有诗
因循两月未还家|门掩苍苔一径斜|春意不教长寂寞|群芳开到是山茶
移根易地莫憔悴|野外庭前一种春|少府无妻春寂寞|花开将尔当夫人
东篱寂寞旧家乡|头白天生须又黄|岁岁相陪重九宴|主人传得引年方
下马空林问庙扉|衣冠寂寞掩尘帏|不能复使桓公怒|莫怪年来祭客稀
沈郎院闭彩云收|寂寞秋花拆树头|留取断弦来世续|此生长抱百年愁
阿母亲曾与制衣|手攀云锦下天机|自从宴罢茅君后|寂寞龟坛会更稀
镇阳峡里逢端午|万叠云山酒一壶|莫笑客怀常寂寞|拢船烧笋当菖蒲
二月莺声度女墙|碧桃分艳试新妆|春光尽属东邻去|寂寞空亭又夕阳
月转梧桐夜渐阑|长门寂寞觉秋寒|临风欲奏相思曲|抱得琵琶不忍弹
寂寞东篱嗅落英|渊明止酒任天真|江州无复王弘惠|一斛葡萄赖故人
潮打空城寂寞回|百年多病独登台|谁人得似张公子|有底忙时不肯来
中原无鹿海无波|凤辇鸾旗出幸多|今日故宫归寂寞|太平功业在山河
草圣数行留坏壁|木奴千树属邻家|唯见里门通德榜|残阳寂寞出樵车
可笑夭桃耐雪风|山家墙外见疏红|为君持酒一相向|生意虽殊寂寞同
皎如玉树出雕墙|好举清樽为洗妆|寂寞一枝春雨里|马嵬坡下返魂香
画艗双双掠水飞|一天云重锁春晖|遨头不与追铙鼓|无限游人寂寞归
万古春城碧草还|苍台只在白云间|竹林北望风烟动|寂寞苏门更见山
烟含堤柳水潆沙|寄寓秦淮已作家|一度空庭人寂寞|不知溪上落梅花
丰乐楼头沸管弦|拍床唤酒记当年|而今寂寞空栏楯|楼下涟漪自宛然
梁王旧苑宋城东|万乘旌旗比汉宫|宾客豪华终寂寞|平台修竹但秋风
冠盖追随寂寞滨|绝甘宽我未闲身|古来把酒持螯者|便作风流一世人
徵书岁晚下江乡|走马来瞻日月光|咫尺君门天万里|灯前寂寞夜偏长
烂熳春晖玉一阑|香笼绣幄醉中看|于今寂寞西园里|无奈罗裳怯暮寒
群玉圈中作主人|紫薇花底会嘉宾|风光总属程夫子|好念文昌寂寞春
荆扉寂寞锁花枝|攲枕闲追方外知|一缕茶烟新水足|半帘宿雨燕飞迟
澹泊轻云寒不收|未成春雨只添愁|风烟寂寞几何限|尽入凭高一寸眸
水边寂寞一枝梅|君谓高标好似谁|洁白不甘芜秽没|屈原孤立佩兰时
钱塘好易悟精微|讲说图书众所推|尘掩韦编今寂寞|惟因写竹见丰仪
脱屣功名把一竿|羊裘曾动客星寒|云台寂寞今何在|万古嵯峨只钓滩
尘冠寂寞更休弹|车辙荒芜昼掩关|一片清晖长在眼|多情惟有四飞山
江上潮来浪薄天|隔江寒树晚生烟|北风三日无人渡|寂寞沙头一簇船
寂寞王孙游骑歇|香风何许追嘉节|故应金谷拥笙箫|独倚竛竮架头雪
永巷斜廊闹戟闱|帕黄寂寞护龙墀|深宫不与闲人到|只许珍禽自在飞
汉室抡材构建章|斧斤日日到山冈|谁知寂寞沧江上|犹有参天古木长
圯下相逢南北人|三邀不倦识天真|十年却见谷城下|寂寞同收一梦身
仓黄纸上闲言语|寂寞玄天独此心|桐树未秋明月古|山童沈睡草堂深
六幅湘裙懒换新|镂金箱子宿红尘|一春都为愁荒却|寂寞翻成劳碌人
深闺寂寞怕逢秋|九日相思分外愁|羞对黄花弹泪眼|重重帘幕控银钩
迟迟送客过前溪|脱木风高日易低|寂寞归来理残菊|野禽啼在竹篱西
一从桡下失关津|寂寞空横断岸滨|夜夜芦花照明月|可怜不见谢家人
寻梅不惜上南坡|傍险冲泥奈老何|寂寞僧窗禅榻畔|好枝还解送人么
霜枝露叶长丛丛|铸就黄金讶许同|昨日不缘行药到|又成寂寞付秋风
去住无心洞里云|云窝寂寞宿氤氲|遥知此胜非凡匹|涧水岩花香异闻
煎茶水里花千片|候客亭中酒一樽|独对春光还寂寞|罗浮道士忽敲门
石鼓嵯峨尚有文|旧题铜鼓更无人|宝钗寂寞蛮花老|空和楚歌迎送神
不为村深与水隈|也依篱落及时开|几年寂寞无人问|一日声名动客杯
策马行行到豫州|祖生寂寞水空流|当时更有三年寿|石勒寻为关下囚
龙舟一去汴河东|空吐馀光表寸衷|此夜不堪秋寂寞|景阳宫阙又西风
杖策山隈亦水滨|闲中未害饱经纶|何曾寂寞嵌岩里|惯著风流廊庙人
西过流沙归路长|一生遗迹在东方|空堂寂寞闭灯影|风动四山松柏香
宝剑化龙归碧落|嫦娥随月下黄泉|一杯酒向青春晚|寂寞书窗恨独眠
题诗径欲挽春还|噪吻吟窗秃笔端|寂寞却怜当槛竹|嫩黄新袅出林竿
寂寞荒坛枕水边|长沙施药已千年|松间风露如前日|何事无人更得仙
高斋寂寞谁堪侣|陶器单衾与素琴|惟有空潭夜深月|一泓寒景照人心
云母屏风滤月光|凉于秋水白于霜|深宫寂寞如琼宇|莫遣清辉到玉床
晚生恨不及前辈|来访诸郎观典型|吐握风流何寂寞|满林风竹自秋声
门掩藤萝岁月老|寂寞龙宫长青草|野人不解悲前朝|行歌互答松阴道
寂寞江湖吏隐翁|平生纯默养胸中|即今技痒馀诗癖|时眩晴霄作彩虹
寂寞山中久悟禅|无声花雨湿经筵|忽闻松鹤云间唳|天满蟾光午夜圆
茅檐寂寞住人稀|落日逢迎宿酒旗|梦觉五更山月上|溪边人语钓船移
袈裟挂壁锡依台|寂寞空门生碧苔|坐久不闻钟磬响|满庭残月杏花开
屏迹书巢寂寞间|篮舆乘兴远登山|山云挟雨忙飞去|不得逍遥共我闲
岩洞分明是普陀|和风甘雨向来多|空山寂寞香灯少|莲坐春云长薜萝
寂寞幽香圣得知|醉来树下酹冰肌|更须呼我碧花唾|听唱新翻一剪词
露满枯肠蜕顿轻|山林那有不平鸣|薰弦寂寞无人续|故揖清风作颂声
积谷山前数种梅|常年携杖走千回|而今寂寞金台下|独对停云把酒杯
二十年前少小时|仲宣曾受蔡邕知|松山寂寞泉台冷|犹向东陵访旧诗
寂寞灯花慰客情|湿云收尽月还明|夜寒不作东归梦|坐听空山落叶声
石头城上望斜晖|览尽金陵寂寞归|叹息青天如许大|可无一个凤凰飞
一声啼鴂画楼东|魏紫姚黄扫地空|多谢化工怜寂寞|尚留芍药殿春风
一春寂寞无人问|不为无人不谨初|犹有两花藏叶底|隙檐三见月如梳
素香寂寞野亭空|不似秋千院落中|卧对一枝愁病酒|清明今日雨兼风
乍听丝声似竹声|又疑丹穴九雏惊|金波露洗净于昼|寂寞不堪深夜情
为雨阳台去不还|孤坟寂寞委空山|禅林舞袖当年事|啼鸟春风一梦间
洛阳赏尽牡丹春|寂寞钧台对夕曛|手折幽兰赠行子|多情惟有李参军
关外风昏欲雨天|荠花耕倒枕河壖|村南寂寞时回望|一只鸳鸯下渡船
缥缈云中若有声|恍疑王子学吹笙|孤亭寂寞浮舄畔|千载犹传伊洛名
断蓬踪迹寄天涯|老去情钟恋物华|回首锦江春寂寞|一杯愁里赋梨花
寂寞无如此夜坐|西窗剪烛读离骚|可怜尘世多风雨|天柱峰头月正高
一从尼父罢弦琴|寂寞哀音直至今|留得杏花坛上谱|后人传指不传心
露侵短褐晓寒轻|星斗阑干野外明|寂寞小桥和梦过|豆花深处草虫鸣
清诗吟赏慰花神|唤起风情寂寞滨|正是参军旧题处|须公还作一家春
练丝千缕何劳泣|逵路茫茫真欲号|拚教寂寞山头望|不是扬雄谁载醪
春风寂寞旆旌回|两度天涯地角来|重到笙歌分散地|与人头上拂尘埃
二月东风已物华|谁教寂寞向僧家|关心夜雨应无寐|侵晓开门看杏花
寂寞荒庭总是秋|菊花开晚尚风流|斜阳病起一相对|底事旁人不解愁
已是人间寂寞花|解怜寂寞傍贫家|老来不得登高看|更甚残春惜岁华
凤凰岩石最棱嶒|十载重来强一登|怪底岩前能寂寞|年来失却两诗僧
主人寂寞客屯邅|愁绝终南满案前|乞取中庭藤五尺|为君高𣃁扣青天
重重汗简拥衰翁|百里家山梦不通|病眼可令常寂寞|烦君为致数枝红
秦陆当年行乐地|依然耕钓水云乡|伤心寂寞东风里|露草烟花空自香
月色平铺映碧流|孤村寂寞冷烟秋|偏怜泽国长须侣|也占朱衣一点头
寂寞莲塘七百秋|溪云庭月两悠悠|我来欲问林间道|万叠松声自唱酬
盐梅器业尚风尘|书剑曾游寂寞滨|秀句玲珑满天下|应搜佳丽入机神
剜剜新妆翠袖开|洛川魂梦使人猜|玉颜寂寞啼秋雨|似忆陈王作赋才
寂寞蒹葭乱晚风|江波潋滟浸秋空|横斜倦翼归何处|一点渔灯杳霭中
投老宽閒寂寞滨|将身隐兮又何文|暂时相商相徵逐|留与江东日暮云
病卧凄然寂寞滨|既亲且故几何人|如君父子风流似|宁复可疏当可亲
高僧寂寞空尘坐|古寺悲凉足野风|道在岂须烦目击|亭前双柏自葱葱
莫年尚恋蛾眉斧|平日空谈蜡脚禅|应笑老夫甘寂寞|只将黄奶替婵娟
苍衣雪颈冻难飞|寂寞寒梢独自栖|别有春明好风景|绿杨如画乳莺啼
孤臣祠宇枕江皋|遗恨吞吴与灭曹|寂寞忠魂何处是|江流击石阵云高
寂寞空阶草乱生|簟凉风动若为情|不知独坐闲多少|看得蜘蛛结网成
礼士招贤万古名|高台依旧对燕城|如今寂寞无人上|春去秋来草自生
龙蛇寂寞一祠存|浊世谁知处士尊|漫向绵山空堕泪|火能烧骨不烧魂
流水歌声共不回|去年天气旧亭台|梁尘寂寞燕归去|黄蜀葵花一朵开
客路驱驰足自怜|壮怀消歇在花先|暖床寂寞听风雨|孤负清明又一年
清氛远俗推兰友|直节过人见竹君|慰我山城长寂寞|相期高卧敬亭云
或有处闲言寂寞|冗官往往厌纷如|谁能遂我还乡意|便把微官乞与渠
岸草不知缘底绿|山花试问为谁红|元造本来惟寂寞|年年多事是春风
虚台斜枕白茅冈|沉雨阴萝蔽夕廊|寂寞望中烟树暝|空馀一缕佛前香
不见西湖处士星|俨然风月为谁明|当时寂寞孤山下|两句诗成万古名
七贵五侯生肯退|利尘名网死当抛|黔娄寂寞严陵卧|借问何人与结交
不分前时忤主恩|已甘寂寞守长门|今朝却得君王顾|重入椒房拭泪痕
磊磊襟怀楚楚仪|客来能酒更能棋|从今寂寞耆英会|不听山阳笛也悲
贞一来时送彩笺|一行归雁慰惊弦|翰林寂寞谁为主|鸣凤应须早上天
化工着意作幽花|疑是来从阿母家|寂寞沙村烟雨里|如看竹外一枝斜
白浪迎船走玉龙|船头人听广陵钟|朱帘寂寞琼花落|二十四桥空碧峰
高门扫日鸣珂里|吹竹弹丝煖响中|寂寞一区如此宅|世间却有两扬雄
昔向深宫伴寿阳|冰肌雪貌白霓裳|而今寂寞东轩外|只学山家澹澹妆
芦墟四望水粼粼|寂寞孤村绝四邻|茅屋数椽无犬吠|独馀残月照归人
入夏庭中雀可罗|闲僧闲客间相过|莺声不得蛙声接|杨柳池塘寂寞多
金英寂寞为谁开|底许清香鼻观来|篱下先生时得醉|馀风千载出尘埃
露侵驼褐晓寒轻|星斗阑干分外明|寂寞小桥和梦过|稻田深处草虫鸣
美人环佩玉玲珑|骑得青鸾下碧空|寂寞湘魂招不返|凤箫声断月明中
屏帷向月夜窗幽|坐对星河黯自愁|独有齐纨伴寂寞|凉风又到殿西头
故人何处舣兰舟|谁念西窗客滞留|赖有嫦娥怜寂寞|流光偏照读书楼
丽馆崇台二月时|群葩红紫竞葳蕤|可怜寂寞荒山里|空抱芳心吐向谁
入秋多病浑无酒|学道无成却读书|莫谓穷居便寂寞|天凉犹枉故人车
星使南驰入楚重|此山偏得驻行踪|落花满地月华冷|寂寞旧山三四峰
秋庭木落长莓苔|寂寞东岗菊自开|惟有诗翁幽兴熟|每携茶具竹间来
天生王气何能厌|嬴氏空劳筑此台|今日我来台上看|残春寂寞野花开
江城春尽尽飞花|花拂青樽日影斜|寂寞更无奇字问|可知曾到子云家
主人去后客来过|丹灶重重锁薜萝|满院碧桃花寂寞|春风不似旧时多
嶓冢山头是汉源|故祠寂寞掩朱门|击鲜藉草无穷乐|送老那知江上村
落日山光半有无|白鸥渔艇散晴湖|贵妃泉石无人管|寂寞孤僧信杖扶
不见孤山处士星|西湖风月为谁清|当时寂寞冰霜下|两句诗成万古名
寂寞梨花院落闲|远山愁入两眉弯|黄金络索珊瑚坠|独立春风教白鹇
前年花在玉堂日|偶和成编竞出奇|今日篆畦同寂寞|碧桃无语我无诗
枝头寂寞若为情|唤起毛锥为写神|月下风前长玉立|娟娟一纸四时春
山中寂寞去程赊|莫惜频频到酒家|行李萧然还不倍|担头颠倒插梅花
寂寞真如住院僧|竛竮瘦影半孤灯|法筵第一无他说|只有修斋旧葛藤
今年山路少人来|酒肆萧然绮席埃|政尔坐愁春寂寞|画船箫鼓忽如雷
可怜长信已春回|总是无人花亦开|莫道天街常寂寞|入帘犹喜燕飞来
将到穷冬寂寞乡|谁知花事未渠央|最怜剪蜡翻新样|却笑烧铅作素妆
玉箸双垂满颊红|关山何处寄书筒|绿窗寂寞无人到|海阔天高怨落鸿
寂寞花神立浅苔|残妆垂泪湿红腮|湘江正恨流春去|水鹳何须唤雨来
灵醁周遭浸酒星|丰碑长伴草痕青|一丘寂寞沉沉卧|疑是先生醉未醒
懒对陶家酒瓮开|东篱寂寞久风埃|会须结取登高客|折上龙山醉帽来
天门翠色未饶云|姑孰波光欲夺春|怪得溪山不寂寞|江南又有谪仙人
下马荒阶日欲曛|潺潺石溜静中闻|鸟啼花落人声绝|寂寞山窗掩白云
未得鸣珂谒汉宫|江头寂寞向春风|悲歌一曲心应醉|万叶千花泪眼中
玉真仙子雪为肤|枉被群儿识塞酥|寂寞扶风三尺土|可怜香火至今无
忆瞻銮仗省门前|扇影鞭声下九天|寂寞嘉州迎诏处|忽闻鼓吹却凄然
长陂寂寞断鸱鸦|浩浩春风马鬣斜|待得春霖添水满|只应从此却还家
一春潦倒客天涯|几度芳辰不在家|寂寞江都寒食后|东风吹老故园花
五夜吹班凤沼东|亭亭仙掌立春风|蓬蒿寂寞文园里|错忆金盘出汉宫
暮燕翻雷天作云|一声归鸟万村昏|荒城寂寞无堪宿|月下支颐雨打门
山庄寂寞雨兼风|红紫园林数夕空|忆得往来三四十|青天白日万方同
小亭西角杏花明|寂寞闻莺但一声|九十日春今五十|自挼红蕊绕阶行
别殿无人梨自芳|玉阶朱槛绕金塘|馆娃寂寞无西子|羞与吴宫竞晓妆
草色苔痕绿满庭|读书声向梦中听|湿云冷雨更愁绝|寂寞旅床思鹡鸰
钧天寂寞帝悲伤|下界文章日月光|欲召昌黎归侍从|特宣玉诏遣巫阳
寂寞吹香野水滨|霜蜚月坠倍精神|横陈故作临窗影|妙韵谁云画逼真
人间扰扰唯闲事|自见高人只有诗|寂寞嵩峰云外寺|常多梦里过斋时
寂寞空山宴坐时|千钧重寄一丝危|直饶双眼频开合|著处由来不自知
引得车回莫认恩|却成寂寞与谁论|到头不是君王意|羞插垂杨更傍门
时光潜去暗凄凉|懒对菱花晕晓妆|初坼鞦韆人寂寞|后园青草任他长
寂寞幽斋暝烟起|满径西风落松子|远公一去兜率宫|唯有面前虎溪水
风露扶疏蔓翠藤|玉花剪刻见层层|清香夜久偏闻处|寂寞书生对一灯
尽说崤陵路最艰|一年犹得两回还|姚崇片石孤撑立|寂寞苍烟杳霭间
忆昔承明共直庐|而今寂寞赋闲居|戴花社里聊容我|起草台边可欠渠
师席长虚知几年|雨寒尘暗广文毡|扬雄已老侯芭去|寂寞何人守太玄
枉子过从寂寞滨|萧然薄饭荠生孙|奇胸宁有杨雄字|重会空留李白樽
露寒残月上蒹葭|近日离魂未有涯|寂寞经年人不见|空房夜夜数归鸦
薄俗何心议感恩|谄容卑迹赖君门|春申还道三千客|寂寞无人杀李园
庑下浮沈老伯鸾|树间寂寞隐申蟠|主翁倘解怜芳洁|莫作藤萝枳棘看
莲如君子甘离世|菊似逸民难出山|不信众芳□寂寞|天香流出满人间
浮世尘劳堕渺茫|真儒器业要韬藏|谁知寂寞空山里|修省工夫未易量
斗绝孤厓倚碧空|秋深烟雨寄芳丛|林坰寂寞谁相问|千载心期栗里翁
已是酴醾堕玉尘|尚馀芍药殿残春|山行寂寞那逢此|喜向僧房见斩新
寂寞枯秤响泬寥|案淮秋老咽寒潮|白头灯影凉宵里|一局残横见六朝
琼枝斜挂玉轮秋|积素承晖净不流|谁怜寂寞惟僵卧|犹自更深一倚楼
君歌掩抑有馀情|我欲酬君唱未成|不向江湖谙寂寞|如何知有断肠声
闲唤飞琼学问禅|缘何于意独悁悁|未酬前世铅华业|来结今生寂寞缘
何处飞来把修竹|数声圆活梦还惊|雨鸠那解知人意|寂寞梨花雨又晴
深嗟尔更无兄弟|自叹予应绝子孙|寂寞讲堂基址在|何人车马入高门
攲烟裛露暗香浓|曾记瑶台月下逢|万里春回人寂寞|玉颜知复为谁容
寂寞空门支道林|满堂诗板旧知音|秋风吹叶古廊下|一半绳床灯影深
金粉琼膏化作灰|美人池馆半青苔|只今寂寞斜阳里|多少东风燕子来
一点香心寂寞春|牧童归后更无人|谁家庭院栽杨柳|犹自飞花入四邻
孤山无复看梅花|寂寞咸平处士家|留得王髯醉时笔|岁寒仍旧发枯槎
片帆寂寞绕孤村|茅店惊寒半掩门|行草不成风断雁|一江烟雨正黄昏
一刀残月淡觚棱|遥望林梢晓色升|寂寞小帘风露冷|玉盆脂水已生冰
昔看才艳压仙班|今寄孤坟寂寞山|词客共怜冰玉骨|新诗凭吊满人间
深闺寂寞带斜晖|又是黄昏半掩扉|燕子不知人意思|檐前故作一双飞
羊裘曾卧白云间|烟水苍苍去不还|回首云台俱寂寞|至今人说富春山
几度寻芳已不成|又还寂寞过清明|悭风涩雨颠迷甚|十日春无一日晴
妓有香分客有鱼|主君头白总因渠|枯杨此日悲风起|寂寞无人哭墓庐
新年新雨连残腊|一月浑无一日晴|晓起莺声都寂寞|寒深柳眼未分明
春草青犹短|牵愁尔许长|天涯白首客|独立几斜阳
已嗟求道晚|复省济时难|碌碌成何事|天涯又岁阑
平野有千里|居人无一家|甲兵年正少|日久戍天涯
岂是悬鱼操|天涯乐意疏|终旬不列肆|顿令食无鱼
天涯一归客|海内两知音|万古泉声在|应知此老心
绝壁孤悬影|凌寒尽著花|南荒惊一见|半醉倚天涯
天涯戎旅春|一十五回新|多情花与鸟|岁岁有留人
十年今一见|话旧却成悲|共醉新丰酒|天涯又别离
且尽今朝酒|休怜昨日花|相逢须共醉|不必问天涯
梦里逢无咎|天涯哭季长|吾生亦有几|且复钓沧浪
寒蛩兼夜雨|并作枕边愁|天涯有苦乐|两地一般秋
朝无寒士达|家在旧山贫|相送天涯里|怜君更远人
飞瀑洒寒冰|危梁跨碧层|天涯图里看|白发未归僧
不省蘼芜草|惟看豆蔻花|欢归白门外|犹自梦天涯
轻舫逐江流|天涯慷慨游|寒风透客衽|月下忆同俦
相见一杯酒|天涯即弟兄|出门赠百万|上马不通名
移舟试望家|漾漾似天涯|日暮满潭雪|白鸥和柳花
舟行未泊岸|月色已徘徊|远浦渔灯现|天涯暮色催
欲寄成何字|天涯滞尺缣|相思与相见|语默一时兼
渺渺望天涯|清涟浸赤霞|难逢星汉使|乌鹊日乘槎
旅馆初春夕|天涯上客杯|梅花开欲尽|骑马几时来
异姓怜兄弟|天涯寄酒钱|急难那得汝|我愧鹡鸰篇
晓庭蒲叶翻|天涯归梦远|尚记泊舟时|隔水桑婉婉
红颜虽命薄|犹是汉宫人|一上玉关道|天涯沦落身
登楼览春晖|春晖可怜晚|所思在天涯|欲往道里远
春去天涯雨|南留客影单|梁园裁赋好|遥送杏花寒
烟外桡声远|天涯幽梦回|争知江上客|不是故乡来
元子说阳华|巉岩不可家|此招吾已诺|不恨客天涯
天涯尚有穷|别恨终无极|日照黄檗藩|可怜苦离色
萱亲垂九十|游子尚天涯|莫舣仙城棹|南风夜引旗
潦净泉声涩|秋高木影疏|天涯来旅雁|江上有鲈鱼
风叶高下落|秋砧远近闻|天涯多病客|倚杖看孤云
花竹可消愁|愁来独上楼|自古天涯客|谁禁老去秋
寒钟来极浦|古寺隔重岩|斜日支颐坐|天涯落月帆
风波长不定|浪迹在天涯|莫怨身轻薄|前生是柳花
有弟留南楚|经年不寄书|天涯数行泪|独对鹡鸰图
旅食寄天涯|愁如桂玉何|莫忘生处乐|听取扊扅歌
对影无情石|关心寄远衣|天涯镇长客|雁后不怀归
无复黄金可赠君|但将斗酒叙殷勤|天涯故旧知难别|长忆茅亭一片云
楼上残灯伴晓霜|独眠人起合欢床|相思一夜情多少|地角天涯不是长
白羽横空落未休|一声风露九江秋|不知谁是愁中客|梦断天涯十二楼
溪北溪南飞白鸥|夕阳明处见渔舟|凭谁为剪机中素|画取天涯一片秋
日暮登楼强自歌|陌头杨柳望中多|思君书剑天涯客|三月春光有几何
月落江城树绕鸦|一声芦管是天涯|分明西国人来说|赤佛堂西是汉家
铁汉元来亦是夸|羁魂入夜绕天涯|数声羌笛楼前月|落尽寒梅一树花
故园松菊应无恙|上国新醪也自佳|两地思归俱未得|一身长笑在天涯
年老心孤怕别离|天涯唯有影相随|子今皈去重来日|须及梅花未放时
少小不知边塞道|雁门闻说在天涯|如今流落桑乾外|南望山阴即是家
寒尽天涯岁又新|一尊孤赏帝城春|悬知江畔寻梅路|踏雪吟行少一人
送别人归春日斜|独鞭羸马指天涯|月生江上乡心动|投宿匆忙近酒家
千年宇宙皆吾事|万里乾坤到处家|坐看满城弦管沸|松州犹未是天涯
蝙蝠飞飞蚯蚓鸣|坐来暝色满池亭|天涯未起弯弯月|云际疏穿点点星
踏春春去遍天涯|倦坐僧房且吃茶|拾得遗香旋忘却|恨无红袖为司花
大渝关外医巫闾|细柳营前万仞孤|今日天涯人更望|边台云里一株榆
每忆云山养短才|悔缘名利入尘埃|十年马足行多少|两度天涯地角来
天涯昏旦八千身|落尽舟车九十春|极目东来云外黛|举头北阻日边尘
憔悴天涯问阿谁|若为多露独含悲|空怜子夜孤亭泪|尽作霜枫带雨垂
老亲官定覃怀后|游子南来京索时|舟渡浊河高处望|太行秋碧绕天涯
千金裘马未须论|岁晚天涯短剑存|独少归装双白璧|应知不是过平原
月色波光静倚阑|夜深萧飒独惊寒|临池对影长忧别|何况天涯别后看
终日思归今日归|著鞭鞭马尚嫌迟|曲台殿里官虽冷|须胜天涯海角时
烟含夜色迷修竹|雁带秋声落晚沙|不是胸中有云梦|只应凄恻满天涯
六年守郡在天涯|冬暖无因见雪华|今日复看千里白|强怜寒色作诗夸
平生浑未识丹砂|赤土时将向客夸|忽悟自家丹一寸|辰州尤更隔天涯
青草风吹毒雾腥|交州何在海溟溟|牂牁已恨天涯远|又过牂牁二十程
平章宅里一栏花|临到开时不在家|莫道两京非远别|春明门外即天涯
忆别宾畿九历春|天涯霜鬓各如银|悬知林下多情事|还对皋禽念远人
当年张李国长城|翻向天涯问大钧|争似圣朝公道在|庙堂端要读书人
东寺钟联西寺鸣|前村树末暝烟平|天涯倦翼归无限|只有鸦飞自唤名
白鹤山前松柏地|春秋拜跪奠清杯|何堪父子衷情切|万里天涯几度来
壁间颇自有龙蛇|元是谁人小住家|不似为囚似为客|倚窗望断暮天涯
淡扫蛾眉耻乞怜|几回春色负华年|而今不恨天涯别|恨不遭逢未别前
木栏杆外思依依|目断天涯去雁飞|心欲裁书何处达|诗题红叶泪沾衣
嘉谟合补三公衮|馀事聊分八使车|想得忠勤彻旒冕|天涯洗眼看徵书
时傍邻舟向日吟|天涯忽动故园心|始知一失钟生耳|宜绝当年伯氏琴
曾向滕王画里寻|春园一见动人心|东风吹醒南华梦|翘首天涯忆故人
金马门中待诏人|白头方朔老词臣|君应万里为霖雨|洒遍天涯总是春
灵药成虚旧恨空|征衣无那楝花风|丝丝春雨垂帘下|又向天涯识塞鸿
睡足秋堂夜雨声|天涯此夕叹飘零|空阶滴沥肠堪断|更向芭蕉叶上听
天涯地角古来传|今在天涯地角边|日日江头望江水|蛮风瘴雨又凄然
八月霜飞柳遍黄|鸟鸣山馆客思乡|十年马足知多少|地角天涯不是长
道旁草屋两三家|见客擂麻旋点茶|渐近中原语音好|不知淮水是天涯
闻道阊门萼绿华|昔年相望抵天涯|岂知一夜秦楼客|偷看吴王苑内花
自昔操觚逐缙绅|也曾白眼看时人|年来点检平生事|海角天涯一老身
朱帘翠箔过杨花|睡起中庭日未斜|却似深闺娇小妇|楼头痴坐怨天涯
孤标相对楚天涯|寒不能威意自佳|消得广平公援笔|此花真是铁心花
十年故旧天涯远|一朵灯花夜半红|不是剡溪兴欲尽|月痕争与雪痕同
宝鸭香销午梦残|倦来无力整云鬟|阑干倚遍空惆怅|人在天涯隔万山
素艳幽芳不着尘|卷中清淡本传神|倚门记得天涯泪|难免花前更拭巾
天涯望断白云飞|洒泪那能赋式微|满路杨花春欲暮|不堪飞雪点麻衣
长风吹出六龙车|夜坐天坛吸紫霞|自是神仙游海上|元非逐客卧天涯
酒于元亮却无怀|道在尧夫亦打乖|老觉希贤心独在|相思一夜遍天涯
春风疑不到天涯|且任芳尊恋物华|谢却海棠飞尽絮|一年容易即黄花
诗卷书来兴转佳|好风应念客天涯|明朝再假一帆力|指日琴书可达家
滇南西去在天涯|匹马先看楚地花|但有故人严仆射|杜陵随处即为家
路极天涯未忍分|一重山外一重云|人生自古多离别|江海飘零岂独君
晓角吹霜海月斜|一声幽梦断天涯|自非贯作沙场客|谁乡风前不忆家
天涯岁月自幽囚|老去无须念首丘|未了平生身上债|不图今作汝曹忧
世上除书不到眼|天涯怀抱自开尊|平生只有吟诗癖|吏散鸦啼独闭门
窜逐流离老病身|天涯相见意相亲|粲然不用干金买|应记当年作赋人
早于批𫛥巧于莺|故国春林足此声|今在天涯别馆里|为君沽酒复何情
忽见庭花析剌桐|故园珍树几然红|年年六月星回节|长在天涯客路中
骑鲸捉月莫辞劳|海角天涯打一遭|后夜再三捞摝得|碧天云静一轮高
故园三径吐幽丛|一夜玄霜坠碧空|多少天涯未归客|尽借篱落看秋风
花吐高葵日正长|草深幽砌独焚香|浮生苦被虚名累|仍向天涯忆孟光
密叶修茎翠万竿|未须还怨晓霜寒|天涯拚作无归客|且得清秋一夕安
无酒无钱不可赊|穷居犹胜走天涯|晴轩小圃篱门掩|时有人来觅菊花
飘泊天涯不系舟|又还穷腊动离愁|轩裳琐琐知何者|直自时平未肯休
金陵回望海天涯|万里乾坤总一家|君父厚恩都记取|莫教彩服绊乌纱
曾听朝鸡警独眠|午门灯火夜森然|一官此日天涯外|远效华封祝万年
难将卑湿比长沙|三载栖迟倦忆家|君自楚材工九辨|卜居吾亦困天涯
渔村半落楚江边|林外秋原雨外天|谁倚竹楼邀大艑|天涯暮色已苍然
眼看春去减秾华|倚槛依依影共斜|开向省中犹不赏|错将飘泊怨天涯
摇曳东风百尺丝|多情浑不系分离|明朝走马天涯去|谁向邮城折一枝
浴苑中间杨白华|随风飘泊向天涯|悲歌未断肠先断|日落长秋起暮鸦
参诗安用走天涯|学诗学仙同一家|何处归来有诗法|麻姑掷米作丹砂
两川相望各繁华|二牧蕃宣出一家|衣绣聊为乡社宠|行看召节向天涯
秋色南山气势高|坐闲牛酒话粗豪|自怜萍梗天涯客|俯仰随人似桔槔
采摘东溪最上春|壑源诸叶品尤新|龙团贡罢争先得|肯寄天涯主诺人
邻斋秋酿熟多时|况是天涯九日期|苜蓿满盘花满径|莫令京洛贵人知
霜满蒹葭月满地|断烟疏树影参差|天涯莫道相逢易|昨岁今宵是别离
海角天涯西复东|十年心事若飘蓬|故园松菊荒芜尽|却向莆阳号醉翁
璧水相逢似梦中|天涯踪迹偶然同|为君鼓棹吹长笛|谁似乘流更御风
中郎有女奏胡笳|北度单于万里沙|十八拍中无限思|定传新谱到天涯
吴苑别来花萼背|章门望处白云屯|可怜乡党凄其日|正是天涯语笑辰
我客苕川君客闽|天涯同是未归身|应知两地相寻处|俱闭闲门不见人
燕吴遥望隔天涯|魂去魂来只自知|梦里顿忘裘马贵|相逢犹似布衣时
一痕如掐夕天涯|望转青林出没时|不是山高爱藏月|月光犹嫩怯人窥
他日缄幐属贵游|讵知迁徙过南州|天涯与汝共沦落|泪湿湓江烟雨秋
六年归老掩柴扉|今日天涯有所思|山阻雪深无去路|凄凉只咏四愁诗
浊醪自称和山药|小令新能坼水花|况有阿戎供细雨|岂知秋思满天涯
东风吹老地棠花|燕子归来认得家|茅屋石田浑好在|白头何苦尚天涯
蓬山半为白云遮|琼树都成绮树华|闻说至人求道远|丹砂原不在天涯
压糟玉面天涯见|琢雪庖霜照眼明|投箸羞颜如甲厚|南山白额正横行
北往长思闻喜县|南来怕入买愁村|区区万里天涯路|野草荒烟正断魂
玉立亭亭孰与偕|空群逸足藐天涯|当场一任玄黄战|騋牝三千独尔佳
海北闽南两地赊|肩舆直上楚天涯|逢人冉问云深处|一犬黄昏吠落花
茅屋藜灯对雨然|小桥西畔竹篱边|天涯莫道浑忘却|久矣西斋一榻悬
杜宇声声盖自嗟|春残何事更天涯|不归则是归还是|伊是无家或有家
故园三径吐幽丛|一夜玄霜堕碧空|多少天涯未归客|借人篱落看秋风
我是承平汝颍家|南来吴越在天涯|钱王故里惊如此|不忍思乡老眼华
长将行迹寄天涯|三十鳏居不自嗟|客有问君君大笑|丈夫无国更何家
峡口花飞欲尽春|天涯去住泪沾巾|来时万里同为客|今日翻成送故人
江豚吹浪雨飕飗|望断天涯人白头|一舸乘风渡扬子|数鸥导我过瓜州
夜宿樟林海边寺|海风吹梦五更寒|此身不似天涯近|枉作并州老泪看
书剑同游二十年|柳丝长绾万条烟|天涯落魄愁分手|君向西江我在燕
消渴天涯寄病身|临邛知我是何人|今年社日分馀肉|不值陈平又不均
紫府仙人萼绿华|暂抛琼苑到天涯|断魂应化为蝴蝶|夜夜归来阿母家
象床鸳被郁金香|人去天涯妾梦长|闻说狂夫有书信|起来颠倒着衣裳
行遍天涯只漫劳|归来登览兴方豪|云生神禹千年穴|雪捲灵胥八月涛
天涯沦落偶相逢|路转灵溪事又空|从此万山并万水|暮云飞处望江东
白玉仙人李子藩|天涯朋好几人存|使君复此河梁别|摇首西风未可论
十载天涯作宦游|黄尘飞满紫貂裘|归来不叹长途险|犹写关山万里秋
故人万里不归家|我亦三年不见花|带雨独看应有意|欲题高兴寄天涯
君居楚尾妾吴头|咫尺天涯作许愁|多谢有情江上月|夜深分照两家楼
荷锄欲访祥云谷|云出天涯昼寂寥|拟念过从知姓字|秋声何处有色蕉
朱楼帘捲见天涯|倦客倚栏何所思|新月无情明复落|清箫有恨歇还吹
一百五日寒食雨|风光别我苦吟身|尚书气与秋天杳|同是天涯沦落人
隔屋谁歌玉树花|飘飘鸾鹤海天涯|书中自许论今古|金帐何消说党家
平生海角与天涯|逢着飘然即泛槎|独有高堂䨥白发|一回思动一还家
曾随正德年中驾|亲见昭阳殿里花|燕赵悲歌何处觅|旅魂飘泊楚天涯
踏遍天涯两足存|西驰未定又南奔|人间有水皆堪濯|何必沧浪一段浑
六载天涯一度来|匆匆临别复徘徊|汝身长大吾衰病|相见从今更几回
左江江水日潺湲|鸟语莎裳住百蛮|莫道天涯应在此|交州更隔万重山
横斜银汉仙桥远|派衍金笼海国赊|地气北来知世运|喳喳传喜遍天涯
三尺龙泉两石弓|天涯气概获相同|春申去后留宾少|今日因君见楚风
此路前闻七圣迷|风霾终日暗天涯|心如摇旆头如葆|却羡枯桑了不知
蛮烟渔火接鲸波|树树花枝处处歌|况是天涯好行乐|莫教憔悴鬓霜多
京口沿河卖酒家|东边杨柳北边花|柳摇花谢人分散|一向天涯一海涯
红芳梦里谢春归|白发天涯仍醉去|瞢腾几日未开帘|莓苔绿遍闲吟处
皇华使者岭南回|阅遍天涯几树梅|诗卷满床香不断|为君临得一枝来
浅倾西国蒲萄酒|小嚼南州豆蔻花|更拂乌丝写新句|此翁可惜老天涯
村场路僻多无酒|野菊寒深亦未花|底事中原归不得|又扶衰病过天涯
圣贤生处是中华|何处天涯何处家|夫君认得幽栖处|江门月底钓鱼槎
种朮耕云不厌勤|林间著我作閒人|渔矶沙渚江洲上|极目天涯总是春
昭陵玉匣走天涯|金粟堆前几吠鸦|水到兰亭转呜咽|不知真帖落谁家
曦轮初转照仙扃|旋擘烟岚上窅冥|不得玄晖同指点|天涯苍翠漫青青
匆匆杯酒又天涯|迟日墙东叫卖花|可惜同生不同死|却随春色去谁家
当年同看洛阳花|今日相逢酒色赊|雪阁湖山清话洽|匆匆分手又天涯
燕子辞巢始别家|杜鹃啼处在天涯|十分春事都看了|尽是他人园里花
绣帏金障渺天涯|小苑东风半著花|十载旧游人不见|也随春意报年华
秋宵月色胜春宵|万里天涯静寂寥|近来数夜飞霜重|只畏娑婆树叶凋
秋兰香里翰林家|只寄新诗不寄花|应笑尘缨恋京国|岂知心在楚天涯
薄命同罹骨肉哀|天涯书信远难来|愁心不似归鸿影|能逐湘江夜月回
云压低檐雨未收|隔林犹听叫钩辀|诗翁惯作天涯客|滴碎空阶不解愁
渺渺平沙四望通|天涯双树立秋风|画工不解寒鸦意|写入隋堤绿柳中
丹荔黄甘北苑茶|劳君诱我向天涯|争如太液楼边看|池北池南总是春
辞官身寄楚天涯|石屋烧丹别是家|七十二峰春雪里|杖藜随意看梅花
当年铨署并为郎|此日天涯各一方|雁度吴江秋色远|思君不见断人肠
万里潮州一逐臣|悠悠青草海边春|天涯莫道无回日|上岭还逢向北人
别后黄花两度残|天涯彼此寄书难|几行雁字斜阳里|聊当平安一纸看
椷书劳尔寄衡门|知在城西诃子园|我自天涯频借问|几人迁客似虞翻
血滴成花不自归|衔愁犹泣在天涯|秋声又比春□苦|除却渊明劝得谁
公馆秋清坐不归|酒卮茶碗送斜晖|相逢尽是天涯客|且借桐琴奏式微
故人半载天涯隔|得见题名胜梦思|今日经过驿亭里|再三吟咏壁间诗
甲辰之冬十月望|行客此时应到家|想得双亲淹泪眼|问儿何事在天涯
天涯忽送非常喜|阿囝斑衣郎罢前|话尽青灯十年事|床头周易故依然
故人千里寄书来|长恨天涯唤不回|行路难行涩如棘|归装莫待北风催
故国不是阻天涯|花木光中见独归|蜃水鄞江人莫问|月分春浪冷依依
日日天涯恨不归|归来老泪更沾衣|伤心何啻辽东鹤|不独人非物亦非
一万五千三百三|愁丝日日缠春蚕|天涯地窟知音绝|新剪牛衣对雨谈
雷阳曾此伫征槎|岁月邮前溪路斜|尚有湖头双雁至|数程犹未到天涯
白发苍颜老石斋|出门秋思满天涯|极怜紫酒逡巡有|不负黄花点缀佳
耒阳祠宇渺天涯|幻事何须置齿牙|肯伴石翁林下客|优昙当有寄生花
九曲黄河万里沙|浪淘风簸自天涯|如今直上银河去|同到牵牛织女家
世间驽骨策庸儿|凤臆兰筋未易知|贫道从来爱神骏|不须鞭影到天涯
今日天涯同一笑|当年泽畔共长吟|还朝未复中台职|报主长存国士心
欲整云鬟意转慵|却调花露写芳容|慇勤寄与天涯客|休作阳台梦里逢
家常见月望天涯|及到天涯却望家|夜半觉来行帐冷|流萤飞过石莲花
高浪崩奔捲白沙|悠悠极望入天涯|谁能脱落尘中意|乘兴东游坐石槎
吴门别后渺天涯|千里传书客路赊|何日庵前谈半偈|一瓶秋水玉莲花
劳生无地不愁叹|酒薄江城客被寒|忆是那娘怜爱处|天涯犹为强加餐
晚风吹月上天涯|一夜光寒独自知|始信花开俱有意|可言云淡独无思
欲寄相思满纸愁|鱼沉雁杳又还休|分明此去无多地|如在天涯无尽头
村南村北鹁鸠声|刺水新秧漫漫平|行遍天涯千万里|却从邻父学春耕
连日轻阴护好花|几场春梦绕天涯|寻思不记相逢处|又入街西卖酒家
瘦骨崚嶒立海湄|绿苔曾是嫁时衣|江郎去作三衢客|目断天涯竟未归
弓疲矢尽三千里|节弊衣穿十九年|流落天涯有离别|当时谁拟画图传
三日舟行风打头|春愁那更值羁愁|一年谁似清明节|忍向天涯除破休
天涯地角知何处|玉体红颜难再遇|但令翅羽为人生|会些高飞共君去
影孤海内干戈满|愁入天涯草树低|桑柘影空蚕已老|陂塘涸尽燕无泥
衣染缁尘鬓欲华|病身飘泊在天涯|角声吹断还乡梦|只到金陵不到家
縠窗昨日君辞妇|白驹今朝我别家|马御仆夫都见惯|莫教闺梦到天涯
门前瞬息即天涯|刚是辞家便忆家|试问罗江几丫水|送人云里拾春花
清光不欲动人怀|黯澹秋山只自谐|却忆榕桥寒月后|几人形影在天涯
玉帛朝回望帝乡|乌孙归去不称王|天涯静处无征战|兵气销为日月光
水满横塘雨过时|一番红景杂花飞|送春无限情惆怅|身在天涯未得归
船离洪泽岸头沙|入到淮河意不佳|何必桑乾方是远|中流以北即天涯
推枕晴窗一欠伸|杏梢开到几分春|天涯岁月成离索|翻愧追欢梦里身
山遮水隔重重堠|雨练风柔处处花|一病半年能不死|又将此恨醉天涯
瀼东烟树杜陵家|百尺深潭似浣花|布袖龙钟筇竹杖|也胜裘马在天涯
十年辛苦在京华|梦里何时不见家|一到若耶溪畔月|始知杨柳隔天涯
通籍金闺画省郎|逐臣宁复恨如簧|青衫不向天涯湿|暂醉佳人锦瑟傍
日日楼头独自来|别离情事若为裁|东风倚遍栏干曲|人在天涯回未回
异乡红紫老春华|故国芳时不在家|柰尔青青数竿竹|天涯风雨伴窗纱
曲曲阑干缥缈间|哦诗本欲破除闲|无端又起天涯感|淡墨生绡数点山
东邻西舍两三家|簌簌墙头落枣花|惭愧画梁双燕子|笑人今日又天涯
推窗笑指浣溪纱|点点飞鸥拍浪沙|侬自有心禽解语|抛砖水激落天涯
一别天涯十见春|重来白发一番新|心知话尽春愁处|相对依依如故人
天涯那得此离言|寄到羊城九曲轩|我有深情随逝水|愿从南海送涓涓
越客初披手翰新|天涯暮雨欲沾巾|可怜一片长江水|日夜东流不待人
秋风飒飒起天涯|万事伤心两鬓华|久客有贫同季子|匡时无路吊长沙
去年花满帝城新|今日天涯忆故人|莫怪尊前易惆怅|东风别是一年春
一纸乡书来万里|独怜游子客天涯|书中纵有千言语|总是丁宁早到家
昔年添竹延秋蔓|露叶离披马乳寒|今日天涯忽开卷|还如架底夜凉看
半生长以客为家|罢直初来瀚海槎|始信人间行不尽|天涯更复有天涯
天涯此日逢周子|海内今年得吕侯|自笑种顽终不比|可怜迂阔暗相投
前年海角今天涯|有恨无愁闲叹嗟|枉是凉州女端正|一生不识水仙花
天涯岁尽只残灯|烟月扬州思不胜|试问还家连夕梦|空床夜夜到还曾
旧岁花残今又开|去年人去几曾来|不知明岁花时节|人在天涯回未回
曾看华清旧浴池|此泉何日落天涯|徘徊却想开元事|不见莲花见荔枝
堂上老亲垂白发|天涯游子泪斑衣|何人解道山河险|梦里犹能夜夜归
沉檀香植在天涯|贱等荆衡水面槎|何必为槽饲鸡犬|不如煨烬向豪家
天涯共惜故人离|夜雨灯花记昔时|寂莫江乡篷屋底|与君挥泪写秋词
梦魂夜夜在天涯|连岁音书不到家|万里征人成白骨|春闺犹自卜灯花
自甘愚谷五经春|无限天涯草色新|纵有除书应懒读|广平还是折腰人
关城榆柳乱鸣蝉|晚浴蕃儿饮马泉|不去平芜惊雁乳|天涯音信雁能传
大东门外修筠畔|几度行吟共日斜|衰鬓于今各成雪|相思相望尚天涯
白云点破乱山青|影落寒溪晚更明|谁谓天涯无雁到|雍雍初听两三声
空传驿使到天涯|不见梅花寄一枝|弇山园里千团玉|尽日婵娟为阿谁
琼林玉女职司花|装缀珠玑泣露华|妙手有神俄点化|灵根何日下天涯
与君同日直承明|春雨秋花无限情|一夕天涯分万里|不知身世寄浮萍
丹葩绿叶郁团团|消得姮娥种广寒|行尽天涯年八十|至今未遇一枝看
白发千茎雪|寒窗懒著书|最怜吟苜蓿|不及向桑榆
大隐在朝市|仙人好楼居|方平今白发|未许见麻姑
红颜怆为别|白发始相逢|唯馀昔时泪|无复旧时容
灯影照白发|清酤浣旅颜|半生堪一笑|四度宿常山
生事同漂梗|机心在野船|如何临逝水|白发未忘筌
作客黄金尽|西风白发盈|谁怜敝裘意|一为赠生平
白发偏怜早|乌纱每恨迟|中年如满月|已近渐亏时
甫看血气衰|百事一无为|白发茅檐下|从教日晷移
岁月不可玩|变迁何所无|青衫今白发|泉谷乃官途
忽忽还重九|匆匆又岁华|不妨将白发|剩与插黄花
行藏新白发|岁月旧青袍|又向江门去|秋风薜荔高
酒劝杯杯覆|棋看局局新|黄金空传世|白发肯饶人
危坐看枰棋|天寒白发稀|如何忘世者|独自角危机
白发闾休倚|红颜且下机|里中争诧说|内史锦衣归
年抛造化外|气入烟霞间|夕阳林下路|白发照青山
济济斑衣子|怡怡白发亲|紫萱偏得地|玉树解留春
狱中生白发|岭外罢红颜|古来相送处|凡得几人还
雪里红梅树|尊前白发翁|莫求颜色似|风致许渠同
东篱秋色晚|白发对斜晖|独怪休官后|犹纡墨绶归
慈姑白发多|垂腰乱如雪|为裁裙与襦|手爪不言拙
天竺黄卷在|人中白发侵|客至独扫榻|自然同此心
柳花驰道雪|樱子上林红|留得青春住|从教白发翁
白发时时脱|青山处处同|人行千里外|书到五湖东
乱离多探报|荒僻少知闻|白发如荒草|秋来不可耘
乱后追游简|难逢一笑欢|青春眼前过|白发镜中看
鹤来松有客|苔去石无衣|黄金浮世在|白发故人稀
白发陶彭泽|东篱立晚风|宁能效王掾|早作黑头公
白发持竿者|江华坐晨日|垂钩勿太深|恐落蛟龙窟
经世才难就|田园路欲迷|慇勤将白发|下马照青溪
当年同苦乐|今日各东西|白发相看老|江云怅望低
塞外传烽急|云中调守难|谁为帝言者|白发老郎官
今日青春立|今年白发多|酒杯欺我老|梅朵奈渠何
孤臣一掬泪|归拜汉庭前|白发三千骑|丹心十九年
今日朱颜客|明朝白发人|莫教行乐晚|须惜少年春
白发慈亲健|青春诸子贤|堂东公事暇|高枕且陶肰
朱颜留不住|白发自应生|摘了依然有|徒劳打镊声
日照昆明水|云开少华峰|梦魂登览处|白发倚青松
白发常多感|青春亦不平|落梅饶惨澹|新柳太鲜明
园林有佳趣|扶筇时往还|白发心犹壮|逢仙不问丹
火炽扑难灭|波颓防亦倾|镜中新白发|三物总无情
牢落出同谷|凄凉赋七歌|日斜驴背上|白发似诗多
不到西湖上|于今二十年|相逢多白发|山色只如前
别离非一处|此处最伤情|白发将春草|相随日日生
此意无所欲|闭门风景迟|柳条将白发|相对共垂丝
岁去红颜尽|愁来白发新|今朝开镜匣|疑是别逢人
乾坤一旅亭|大梦几时醒|白发无情极|春来不再青
旧日柴桑里|黄花白发新|误为彭泽令|赢得满衣尘
白发三千丈|红尘六十年|只今无见在|虚费草鞋钱
老人自是逃名者|白发萧然绿薜衫|尽日江亭谁作伴|相看沙鸟与风帆
旧游长忆在余干|几对琵琶烟雨寒|白发无情人易老|画中浑似梦中看
别离依旧柳重新|扬子江头白发人|一月路程千里梦|客中消却几分春
道旁山色古犹今|绿鬓偏惊白发侵|回想临岐分袂处|更谁能会此时心
兴圣宫中侍太皇|十三初到捧垆香|如今白发成衰老|四十年如梦一场
孤城夕对戍楼闲|回合青冥万仞山|明镜不须生白发|风沙自解老红颜
太乙元君遇虎龙|沉沉三洞锁青风|自从九九朋分了|白发黄金黑变红
三十年前见此翁|青春标格旧家风|而今白发垂双鬓|秋水依然是碧瞳
周天甲子从头起|人事今年异昔年|白发不须愁渐夥|青莲多著老金仙
□□□□□帝醉|时节会逢人日阴|尘世沧江变平陆|孤臣白发照丹心
儿时拜舞祖庭前|白发乌纱一老仙|四十四年踪迹远|幼孙涉世亦华颠
暮云楼阁古今情|地老天荒恨未平|白发累臣几人在|就中愁杀庾兰成
泉山好处稍延福|白发禅僧去复回|且与晋松为隐侣|莫同英石便飞来
儒生事业戒悠悠|凿井求泉须到头|要识汝兄勤苦事|顶门白发一茎秋
灵药金壶百和珍|仙家玉液字长春|朱衣擎出高玄殿|先赐分宜白发臣
白发飘萧一病翁|暮年身世药瓢中|芙蓉墙外垂垂发|九月凭栏未怯风
山前缭绕白云飞|山下溪流那复回|不向此间休歇去|宁将白发污尘埃
妆点铜瓶分外春|惜花尤见主翁仁|自怜白发衰如许|空对花前忆故人
苍苍笔力似荆关|白发图书老不闲|未许羊昙乞西墅|画中分与旧溪山
高柳城边折柳多|送君千里渡榆河|美人骏马平生物|欲赠其如白发何
碧山霜月负吹笙|流水空为石上声|白发茫茫竟何事|逢人莫遣说长生
记得唐人诗句好|贵人白发是称公|笑将髭鬓学年少|时对菱花亦作忠
读书但觉惭轮扁|补吏非能去箭张|白发归为林下叟|固应饥不餍糟糠
白发和愁取次生|关河千里故乡情|自从秋雁南征后|日日淮边问客程
苒苒残年白发新|可怜蹭蹬老修鳞|坐观沟渎寻常困|未使扬鬐化若神
玻璃冷浸洞庭山|雪竹攒青竹柚斑|白发吴娃笑相语|官船不似钓船闲
曾列仙班第一流|十年联袂步瀛洲|如今偶到三山路|白发红尘两鬓秋
白发长留太古身|匡庐五老未为真|高高并立云峰上|中有浮丘一丈人
梦惊鸳瓦落宫墙|殿锁长秋怨夜凉|教授后庭今白发|旧时博士汉披香
年来白发两三茎|忆别君时髭未生|惆怅料君应满鬓|当初是我十年兄
早眠晏起自安恬|头上从教白发添|和了十诗赊七字|太平时节效陶潜
赢得闲身便入山|只留名字在人间|最怜白发多情者|直待移文始厚颜
月台台上几经过|白发重登奈我何|树影漫能参独立|溪声无复乱长哦
野人无意卜潜虚|眉宇闲愁久破除|白发青山随拄杖|残骸赢是乞来馀
数茎白发感流年|三秀灵芝在目前|何地与君堪一语|云岩高处绝尘缘
鬓下初惊白发时|更逢离别助秋悲|从今不学四方事|已共家人海上期
丁男战死籍名存|主将呼名更点屯|白发满头筋力尽|却教随伴守营门
文章何事误斯人|消尽黄金白发新|马上不须频下泪|新安秋水待垂纶
金马玉堂供奉久|石渠天禄校雠多|从来报主丹心切|无那衰迟白发何
一个浑身有几何|学书不就学兵戈|南思北想无安著|明镜催人白发多
青苔故里怀恩地|白发新生抱病身|涕泪虽多无哭处|永宁门馆属他人
山陂院落今挼种|城郭楼台已放灯|白发逢春唯有睡|睡间啼鸟亦生憎
茶酽无端废午眠|杖藜信步到门前|青裙溪女结蚕卦|白发庙巫催社钱
从此沙边好放吟|数茎白发抵黄金|相逢仙客休言药|若教还童苦不禁
东野龙钟衣绿归|平陵投老倦奔驰|黑头我欲功名立|冷笑冯唐白发垂
云隔溪扉水隔尘|梅花留月月留人|江门半醉踏歌去|纱帽笼头白发新
我梳白发添新恨|君埽青蛾减旧容|应被傍人怪惆怅|少年离别老相逢
一堤烟柳翠沈沈|画鹢如云繫柳阴|白发篙师閒理棹|就中还有济川心
白发无端种种生|每逢佳节只心惊|老妻稚子知人意|但把菖蒲酒细倾
一片愁心托杜鹃|望中陇树断苍烟|归人只是归难得|白发相催又隔年
去日桐花半桐叶|别来桐树老桐孙|城中过尽无穷事|白发满头归故园
酒红沁面晕成霞|笑撚吟髭数暮鸦|不入朝廷鸳鹭侣|自甘白发插梅花
山中老树半荣枯|烟际茅亭似有无|白发两翁携稚子|衣冠疑是列仙徒
仙人跨鹤下黄山|曳杖逍遥天地间|曾采三花栖少室|即今白发驻红颜
青裙汲水过前溪|白发应门儿戏啼|试问主人何所在|为言南亩正扶犁
不道愁中生白发|也知客里对黄花|凄凉正是陶元亮|有酒无钱何处赊
西内词臣和柏梁|天书飞动赏辉光|谁怜一铗新丰邸|弹尽秋风白发长
粉围香阵画梁尘|几梦梨花漠漠云|一夜春风忽吹醒|镜中白发不须耘
前年踏雪匡庐过|今年暮春游太和|五峰老人如旧识|不似当年白发多
刘侯白发续群经|原夜怜渠不少停|赍恨沈王今已矣|那知为电复为霆
歌吹当时上凤台|忽惊三十五年来|题诗欲问城南杏|肯为诗翁白发开
宿昔朱颜成暮齿|须臾白发变垂髫|一生几许伤心事|不向空门何处销
照眼清淮笑力微|家人应喜近庭闱|兹行莫道无勋绩|带得星星白发归
故里归来一幅巾|庙堂谁记此祠臣|却将笔下黄麻意|自语山中白发人
白发新来不满梳|玉萧金管总成疏|梧桐院落秋风早|一夜神清喜读书
三年两夕会西山|寸晷分阴若自悭|白发相期来洗髓|又扶竹杖叩云关
春浓不放小禽栖|白发冲冠向晓啼|帘幕半开人未起|楼台风暖日犹低
懒性如今成野人|苍颜白发不时新|自知潦倒无馀事|乞取山林放旷身
镜里容颜奈老何|流光瞬息易蹉跎|却嫌白发无公道|偏使愁人分外多
桓州西去驿荒凉|李信屯边草不芳|白发老兵知故事|细将沿革说昭皇
北堂萱草绿朵朵|白发慈颜不解忧|尽卖刻辞供菽水|谁怜蹀足遍长洲
君王勤俭御经筵|闲却羊车今几年|白发宫人无职事|海棠花下晒西毡
曾催月影到寒窗|又促征车拂晓霜|湖海故人今白发|五更孤枕泪浪浪
处处登高白发新|年年陶令罢官贫|萧条岂少东篱菊|不见当时劝酒人
白发青衫老幕官|蓬莱秋月两年看|兴来端欲乘风去|不怕琼楼玉宇寒
孔璋挥翰檄曹公|烈日秋霜格力雄|白发云孙千载后|新诗尚可愈头风
自怜衰病卧荒林|白发朝来已半侵|灰却廿年豪逸兴|焚香相对只论心
自从身属富人侯|蝉噪槐花已四秋|今日一茎新白发|懒骑官马到幽州
岭南两度见梅开|远客空惊白发催|忽忆繁花蓝涧曲|好山无数梦中来
禽哢秋来不复圆|桐阴霜后亦成穿|黄花强欲招酣饮|白发偏工报老年
清芬堂下千株桂|犹是韩家旧赐园|白发老翁和泪说|百年中见两平原
许君踏月夜相过|此语当时恨已多|但愿相逢休怨老|不妨白发听新歌
风力清和日景迟|看花未醉莫言归|殊方长恨故人少|白发那论春事非
丈人思尔固原还|白发侯嬴正抱关|小妹雍容兄更念|褰裙逐马朔云间
面熟前山小髻螺|彩衣竹马旧经过|回头四十年中事|清泪空如白发多
吴蚕入茧染春红|缫尽柔丝未论功|若得君王回一顾|不辞白发上阳宫
曾拂三台最上星|赤城云气暖生春|回头往事邯郸梦|落尽鹈霜白发新
宫娃白发两盘桓|共说先朝事几般|记得相公杨绾在|太平民物似真观
十载每添新鬼哭|泪如江水亦乾流|青髭无伴难除雪|白发多情苦恋头
乃兄辛苦博微官|家道凌迟去住难|堂上二亲俱白发|望谁撑拄报平安
侍讲朱颜映白发|尚书野服接通衢|德星聚处人争看|画作两翁相见图
东家分送玉玲珑|西家邀看状元红|非关白发被花恼|自是诗人兴味同
将军马跃五挝鼓|客子车行三唱鸡|白发书生无伎俩|满窗红日醉如泥
秋生关塞晓霜飞|日上辕门探骑归|百战将军惊白发|不知凋敝几征衣
白发臞翁特写真|风霜骨格雪精神|莺花故国十年雨|鸾枳当时百里春
三十年前梦里过|重将白发对青蛾|只应酒量诗情在|消得筵前一曲歌
几回扶醉绕花行|漠漠如云映晚晴|白发如今僧寺里|雨中独对过清明
鸭绿未全生曲沼|鹅黄先已上柔柯|故应春物撩诗思|白发明朝一倍多
贞元朝士已无遗|白发当权更有谁|六十还朝今八十|却归修史几人知
娇红腻绿暖生春|步绕清溪锦帐新|花意不须羞白发|五朝得见太平人
无多白发不教催|一月童颜驻一回|吾道自令颜色好|金精石髓本尘埃
远眺沧洲十里强|早潮举网夜鸣榔|倦游不作吴松客|白发归来乐故乡
诗笔纵横格气深|故人应是渼陂岑|秋来白发知多少|犹自松间抱一琴
白发萧然海上村|犹能草草置清樽|今年项里杨梅熟|绿李来禽不足言
短李曾为青琐郎|诗名谏草擅时芳|逢人首问平安否|高卧冠山白发长
圣君宠厚龙头选|慈母恩深白发垂|君宠母恩俱未报|酒如为患悔何追
白发萧骚日夜生|玄云消尽雪霜明|新栽花木可怜长|旧著衣裳不忍更
李公白发已如丝|肯惜忠言负主知|事大不应回一语|知君不作上官仪
白发秋风相别后|三年不寄一书来|书来却是他人字|放在床头不忍开
驱驰遐峤雨经春|晓镜惊看白发新|独羡内台贤执宰|抚安深慰陇西人
名山佳处孰同游|白发缁衣四五流|青眼古铭乡士彦|灯前夜夜话台州
井泉槐火几清明|白发红颜管送迎|荣落智愚千古恨|一时分付子规声
麒麟堕地天不惜|流落荒郊鲁叟悲|白发杜陵忧国泪|临风独咏八哀诗
一日日穷穷不醒|一年年老老如期|黄河却有逢清日|白发应无返黑时
九重天上看飞龙|大地骅骝一扫空|白发塞翁多意气|眼明空见画图中
此身闲却有来由|白发中年已上头|莫道无官无可弃|从今放下一齐休
村远湖深爱此方|有鲈即是季鹰乡|秋风入梦未能去|空使忧添白发长
通济桥头杨柳枝|涔阳极浦漾金丝|惊见昔年题柱客|归来白发照涟漪
愁来白发三千丈|戏写清风五百竿|幸有颖奴知此意|时来几上弄清寒
烂醉都忘倒接䍠|高堂四菊十分奇|西施未醒杨妃醉|白发樽前恐未宜
白发多时精力少|绿樽疏后简编亲|本无世上荣华分|莫作山间懒惰人
老蟾半影秋如水|曙色一声霜满街|白发山人到城府|石榴花下借眠来
舟楫风涛桧与松|一堂白发几篙工|江湖万里吴天迥|正在巴陵日本东
理非精妙事非粗|一性空明彻万殊|白发圣人由稚子|常惺惺处是工夫
依稀旧馆绿杨舟|不见群鸥见水流|白发青灯孤负尽|至今犹自替人愁
旧京原庙久烟尘|白发祠官感慨新|北望千门空引籍|不知何日去朝真
白发荒凉钓渭滨|宅心非是为金鳞|不知丝线长多少|牵掣江山八百春
丹崖翠壁三千尺|白发苍颜一老翁|但觉弦中写流水|不知天外起松风
黄花菊放晚香幽|万朵金钱买断秋|留取落英供服饵|不教白发上人头
两两鹑衣白发翁|讲筵谈柄坐生风|昭明太子欢相得|应与商山西皓同
高寄空山天地宽|素香初蕊足盘桓|莫将白发轻寒意|都作春愁对月看
戍卒初来自邓州|问言曾见法曹否|祇云白发青衫者|黑瘦三分似状头
歌谣才作彩衣童|策杖俄为白发翁|走遍红尘人莫问|先生意在不言中
白发毵毵映水遥|一生长寄木兰桡|蓬莱山下深无极|闻道年来只及腰
苍颜白发王官谷|绿幕黄帘六馆生|阅世旧嗟身偃蹇|怀人新有泪纵横
黄尘车毂不曾停|白发怀恩恋阙廷|谁是东吴钱若水|归来双鬓只青青
乡人见客面颜开|客子还乡意极哀|白发老亲情最切|阿姑阿姒不同来
才得听歌便泪垂|眼前不似旧听时|青春多半遭离乱|白发能消几度悲
奚官半脱茜袍红|应是开元白发翁|老去不闻征战事|闲来洗马柳阴中
白发已侵残梦境|绿苔应忆旧渔矶|桃源鸡犬尘凡隔|韦曲桑麻念想归
中寿知无满百身|暖歌冷舞及青春|黄金不买长生药|白发偏惊快活人
难眠夏夜抵秋赊|帘幔深垂窗烛斜|风吹桐竹更无雨|白发病人心到家
游困归来访栗园|栗园树老再生孙|莫惊头上见白发|拾栗儿童长几番
人间万事转头空|皂帽飘萧一病翁|不学孟嘉狂落魄|故将白发向西风
老气横吞万里秋|不堪白发对人羞|一枝黄菊无情极|冷看西风捲客愁
白发蒙茸已满颠|风流不惜杖头钱|浮生尽说黄金好|不与人间买少年
西风浩浩塞尘黄|白发缘愁若个长|客梦五更惊忽断|打门县吏索租忙
见君何事不惭颜|白发生来未到山|更叹无家又无药|往来唯在酒徒间
白发盈头又得春|自将平日省吾身|胸中俯仰无惭怍|度外从天不在人
仪凤青娥杂戏傩|肉峰翠釜荐珍驼|碧桃天上云千树|白发江头雪一蓑
一生著数落人先|白发栽松故可怜|待得伏菟堪采掘|此翁久矣作飞仙
乌纱白发拜枫宸|酒酌麟蒲岁岁春|秀色满庭倾向日|种葵真似种槐人
三年作客傍滹沱|听尽哀笳出塞歌|白发不惊明镜满|秋霜只怨雁门多
昨日年催白发新|身如麋鹿不知贫|时时亦被群儿笑|赖有南山四老人
寂寂茅堂掩昼门|藤阴花气小池浑|也知建邺青精饭|不到临邛白发孙
一声鹎𫛥唤年芳|底事惊回蝶梦长|独倚栏干梳白发|满襟清快晓风凉
皖城西去百重山|陈迹今埋杳霭间|白发行藏空自感|春风江水照衰颜
白发飘零远可嗟|百年居屋在京华|海涯更比天涯远|星斗沈沈入海涯
世事流光同一污|天涯白发未还家|慇勤更种庭前草|为看秋来一似花
末学深惭忝禁林|空馀白发伴丹心|平生事业知无补|坐对青灯感慨深
隐去看看白发新|草堂资尽箧生尘|五陵亦有闲相识|只把黄金笑买春
论交夙昔尽豪游|半立螭头侍冕旒|一自风流波荡后|谁能白发老丹丘
八姨粉翠锡千缗|脂盝新妆百宝匀|白发上阳宫女老|补衣重拆绣麒麟
酒力初消梦未成|空阶滴雨到天明|不须身在阳关外|白发应添四五茎
白发刘郎意自悲|桃山还是欲花时|一生漂转成何事|留得玄都数首诗
江风山月梦悠悠|白发三年在惠州|诗骨梅花两清绝|此身只合葬罗浮
白发侵侵生有涯|青襟曾爱紫河车|自怜悟主难归去|马上看山恐到家
长铗弹时对酒歌|青云路远欲如何|黄金已觉床头少|白发空怜镜里多
商瞿白发欲成丝|沐犊琴歌更自悲|珠母不愁生子晚|鸾胶只恨续弦迟
吴天摇落奈愁何|病起风前白发多|争得松江变醇酒|拍浮终日恣酣歌
驷马鲜能容白发|万钉终不润黄垆|乌靴席帽红尘里|幻出睢阳五老图
一枕黄粱梦欲残|死生大海浪漫漫|鬓边白发休除却|时向窗前把镜看
遍地花钿叹百年|苍颜白发意凄然|回头笑指此郎子|破贼将来知有天
紫陌山下朱徵士|白发近来垂满肩|清晨拄杖出门去|为斸昌阳求引年
孤灯如鬼夜幽幽|白发频添照不休|最是愁人风雨后|一生心事五更头
我怜堂上有慈姑|老凤啾啾喜弄雏|得此左思娇女子|堪令白发日欢娱
青萝翠竹锁禅关|门对松林第一湾|白发老禅应有道|等闲随客过前山
子规啼彻曙光分|岳庙钟声隔坞闻|白发愿随鸿庆主|云中一候武夷君
掷尽年华笑转萍|依依江树似平生|莫嫌白发催人老|得破无明是数茎
白发诗人喜诞夸|词源倾倒少陵家|问君读后书多少|得满当年惠子车
客身两度逢除夕|白发添来知几茎|想得故园诸弟侄|拥炉膝下话寒更
江声汹汹雷霆硖|山气苍苍云雨台|白发拾遗吟不尽|分留物色待君来
白发飘萧老病身|几因儿女泪沾巾|虚谈误世王夷甫|只有情钟语最真
十年海上旧郎官|白发相期岁欲阑|处处风尘犹在目|归来何日共纶竿
沧洲不复恋鱼竿|白发那堪戴铁冠|客路向南何处是|芦花千里雪漫漫
雨落馀雷风罢狂|二更江月照苍凉|蓬窗白发醒无寐|感此虫鸣草岸旁
天宝年中日正迟|沈香亭上看花时|梨园一曲新翻谱|白发宫中总不知
任他白发不相饶|两颊春红醉里潮|今日凤凰台上月|未知谁可共吹箫
疏花得雨数枝黄|白发缘愁百尺长|要与老生同一醉|故留秋意作重阳
在三之义父师均|往事追怀等念亲|当日西轩同社友|相看白发只三人
燕子矶头老燕飞|阅穷金舄与绯衣|几人解绂归山后|白发重来上翠微
长洲苑内旧池台|白发山人恰再来|无限客愁浑忘却|小楼听雨杏花开
从军秣马十三年|白发营中听早蝉|故作老丞身不避|县名昭应管山泉
人海茫茫名利场|盛年快意一观光|顾予白发归来晚|羞过渊明五柳庄
东吴五月黄梅雨|南浦孤舟白发翁|貂插朝冠金络马|多年不入梦魂中
兴阑一叶下瀛州|白发争妍白水秋|瞬息片帆沧海近|谁人能并李膺游
白发青天一笑中|龟书龙马古今同|凭谁说与周夫子|我亦人间卖兔翁
由来雪桧与霜花|岁晚相看共一家|乱插满头君莫笑|几人白发映乌纱
清闲自合无忧累|白发何因更飒然|遥望孤飞下秋水|雪花一片落晴天
万山深处断人烟|溪水潺潺接涧泉|白发老僧陵上住|晋朝松在屋头边
半生白发老南州|一见屏星万户侯|归去山中诧猿鹤|浪歌白石饭黄牛
才见云游又打包|何时月下把门敲|相思白发空千丈|坐对烟林滴露梢
白发无聊病更侵|移床卧竹向秋阴|朝来雁背西风急|吹折江湖万里心
老年归思不堪行|苦忆江城万里程|须写绿醅三百盏|恐添白发数千茎
晓窗白发战西风|一笑青云往事空|惟有南山是知已|相逢多在画图中
搴帷拜母河梁去|白发愁看泪眼枯|惨惨柴门风雪夜|此时有子不如无
白发三朝执戟郎|赐骸偶值岁丰穰|村东已种千畦麦|舍北新添百本桑
船山山半月垂湾|太白光连夕照间|白发故人愁不见|天西无数五溪山
天地刍荛自古今|𫍙𫍙千里岂公心|可堪世路无穷态|搔尽行藏白发深
茂陵消渴卧词臣|摇落秋风白发新|汉主岂无金掌露|马卿元是倦游人
门前唤担买芳菲|白发犹堪插一枝|旧厌蛙声今喜听|墙阴特地作盆池
太一仙人天上来|口传丹诀养真胎|赤城道士谁堪论|白发先生或姓回
白发星星筋力衰|种田犹自伴孙儿|官苗若不平平纳|任是丰年也受饥
红绫饼餤出宫闱|赐宴恩荣玉殿西|白发词臣曾射策|榜名欣见武都泥
白发毵毵对雪垂|北风吹入雁声悲|已知客里黄金尽|杯酒相看好似谁
日日花开日日新|问天乞得自由身|不知白发苍颜里|更看南溪几个春
尔来世事久忘怀|十日长关九日斋|白发苍颜见无相|不妨应供此间来
芳心玉面出蚕丛|骨醉先生酒盏中|白发病翁新止酒|枕囊犹觊梦魂通
月落山时鱼鼓鸣|华堂不动夜来灯|人间扰扰方多事|谁似炉间白发僧
解绶谁能应虎符|身随大将战鄱湖|至今白发身犹壮|解说当年八阵图
扶馀国小漫称王|定远封来白发长|自是青莲多傲骨|错将奇句恨昭阳
南风绿树午阴圆|好客联镳过海边|可惜红颜成白发|风流却话十年前
一乐堂中坐绛帷|青髫白发劝银卮|今宵剪烛京华邸|感慨重逢话昔时
饶他白发倍耆年|那得三朝无恶缘|一刻未离一刻苦|争如长夜却先眠
白发交游二隐沦|西庄一别几经春|雪中客有重来日|不见当年冒雨人
二十馀年谈性空|不知强聒尽无功|愁来白发如秋草|为置浮生断梦中
去年九日始离家|行到江南见菊花|今日裔夷逢节物|独将白发换年华
白发从来羞月色|弊衣那更带霜华|三生结习依然在|贪看寒梅几树花
闺中惟喜线收多|不道无如白发何|我欲乘春寻钓伴|黄湾晴处弄沧波
雪白狸奴尾胜金|曾娱白发戏花阴|急须分乞邻姬养|莫遣空摧孝子心
五十之年又过三|依然白发照青衫|年来大起山林兴|任达从教笑阮咸
来往松间不计年|学无进趣负师传|侯芭白发今能几|知付他谁守太玄
越王城下草青青|眺远须登第几层|白发山僧闲指点|斜阳古木是诸陵
不到西山二十春|风光别后一番新|再三点检尊前客|白发相看有几人
年少刘郎初见时|似笑东风三两枝|刘郎白发欲再见|前溪落尽迷佳期
从教病着探葵减|未放愁攻白发添|欲看落花时入户|风高尽日不垂帘
浩然南北与西东|自笑今为白发翁|毕竟浮生谩劳役|一场大梦到头空
城西社下老刘君|春服舞雩今几人|白发弟兄惊我在|喜君游宦亦天伦
万年明主是羲皇|纵饮何妨白发长|君见东篱佳色起|小园偏得上林霜
年来匹马走燕云|听尽琵琶尽让君|白发紫檀须自惜|稀教弹与世人闻
白发新愁满眼中|骚人零落怨秋风|年来诗思成何事|聊伴寒螀泣露丛
青裙妇女采茶苦|白发老人烧笋甘|松寺雨晴宜晚步|杏花风暖重春酣
清秋卫水泛楼船|京国逢君已十年|漫对绿尊悲白发|天涯去住一凄然
红飘乱叶树连枝|雨著疏花菊绕篱|蓬转恨多饶白发|鸿归数处寄新诗
一声幽鸟到窗前|白发老僧惊昼眠|走下竹床开两眼|方知屋外有青天
从他白发病中生|浊酒宁知世上情|才到蓬蒿人自转|非干仲蔚欲逃名
老来却忆少相过|别自何年白发多|山叶抱蝉虫吊夜|去看沧海壮秋波
白发宫人频笑谑|罗衣昔对君王著|夜惊春雨洗桃花|梦魂犹挂鞦韆索
江湖几载避风尘|病里诗成白发新|不是使君相唱和|一时同调更无人
一叶梧桐落半庭|暮猿千曲玉峰青|不知白发谁医得|仙侣无何访蔡经
白发宫娃不解悲|满头犹自插花枝|曾缘玉貌君王宠|准拟人看似旧时
清秋北雁尽南征|我独东归计未成|为计金陵文酒伴|年来白发满头生
衰容不似秋容好|坐上谁怜老孟嘉|牢裹乌纱莫吹却|免教白发见黄花
衰年且喜志微伸|镜里惊看白发新|何日得游云水去|秋江鸥鹭淡相亲
白发人惊老阿童|横江聊借半帆风|却嗟缚得穷孙皓|未似高歌醉闭篷
酪奴作祟搅秋眠|追咎前非四十年|一夜虫声相计会|并催白发到愁边
雨沉画壁火烧碑|白发残僧问不知|惟有当年驾经鹿|时来偷饮碧莲池
空山岁晚足堪娱|残雪千峰水半湖|明发临风想诸弟|共扶白发进屠苏
白发翁翁住那村|隔溪烟树竹篱门|今年八十浑无力|勉强牵牛替阿孙
席地风光引兴来|不辞白发被春催|眼前有句贪拈掇|闲却梨花树下杯
白发攒眉住道边|钱荒籴贵怕人传|溪干早稻垂头久|次第今年似有年
长廊钟鼓静无哗|白发高人自煮茶|可惜断碑无觅处|石坛微雨落松花
北客如今可奈何|更看清奏入云和|东平东里应无恙|吴楚年深白发多
鄱阳湖上豫章城|万壑千厓列翠屏|白发太常归祭扫|西风烟树几长亭
厚矣皇恩得谢休|萧然白发更何求|雨声中夜生高兴|不似官人身外愁
关西遥望海东山|心与浮云共往还|白发慈亲千里远|彩衣愿得奉慈颜
敝尽貂裘白发新|京华旅食记前身|仙翁相见休相笑|同是邯郸枕上人
白发大梁汤子玉|偶于画像见风流|鹍弦一曲无人和|名落南州与北州
黄尘鞍马夕阳边|不到桐川十二年|万事只多新白发|虚名何日赋归田
姚江禹穴会稽东|少日登临一梦中|白发南来身万里|欲登韶石和薰风
千里迢迢尺素书|几回修得寄双鱼|大江南去休迟暮|白发严亲久倚闾
浮江积雨水连天|杨柳依依一钓船|白发篙师多意气|向人先索渡江钱
青衫白发换绯金|二十年来一日心|说与南人应鼓舞|零陵城下有棠阴
交情如漆总难凭|往事寻思白发增|门掩蟏蛸尘满壁|向来曾顿读书灯
昔结丝绚侍帝宸|青鞋今许向江津|凭君先对梅花说|白发相看意更深
苍颜白发我虽陈|见了青红几度新|更向黄生毫末里|全家看尽剑南春
白发飘飘似鹤形|每因多病得身轻|日长睡起无多事|一串菩提一卷经
叠叠层峦锁閟宫|我来旧地访灵踪|葛仙去后无丹灶|弟子今成白发翁
凤雏骥子日相高|白发苍颜笑我曹|读遍牙签三万轴|却来小邑试牛刀
常记林间烧笋时|饱餐香饭浪吟诗|如今白发王城里|甜苦堆盘只自知
明炼由来在刮磨|此心如水共君何|不因远寄萧斋底|白发那知有许多
重将白发旁墙阴|陈迹茫然不可寻|花鸟总知春烂熳|人间独自有伤心
白发千条倚道旁|频将肝胆与人尝|田园散尽寻常事|一剑当门夜夜光
明窗短壁拂蛛丝|常是江边送客时|留滞锦城生白发|不如巢燕有归期
白发庭闱近佛图|彩衣舞罢学驱乌|英英谩道年方少|出世居然大丈夫
翰林子墨青毡稿|毛颖陶泓白发交|寄语诸郎须祓涤|一床书卷共衡茅
白发门前送汝行|堪伤十载倚闾情|寒潭有月亲须悟|正好归来唤到明
文献无如今尹神|百年耳目一朝新|亦缘向日人心古|偏信人间白发人
甲子如何管得翁|全无白发有青瞳|赤泥更是游仙枕|兄卧西头弟卧东
白发先朝老夏卿|酒酣随笔意纵横|空梁月落仙台迥|犹听清秋玉佩声
古匣重缄涩不开|无端夜半作风雷|中间隐有龙蛇泣|白发先生赚我来
垂垂白发坐凄凄|尽日空山听鸟啼|笑指岩松高百尺|入山时节与肩齐
阿婆少也不如人|更说秋来白发新|欲按新声忘旧谱|画鸾歌扇久生尘
枝筇挂起一旬彊|剪剪春寒到柳塘|白发不公欺老我|偏于闲处引风霜
昔日挥毫多壮思|半天拂下凤凰儿|夜来雪洒松窗急|开卷先逢白发诗
何事今朝散客愁|阿咸兄弟候归舟|惊看忽忽无他问|白发慈亲健在不
五月楼船始到家|山中无处不桑麻|今人却笑东门老|白发春田独种瓜
劝君休作悲秋赋|白发如星也任垂|毕竟百年同是梦|长年何异少何为
两岸青山啼鹧鸪|船头白发僧跏趺|凭谁借得云林笔|一抹春江老衲图
羸躯抱疾时时剧|白发乘衰日日增|净扫东窗读周易|笑人投老欲依僧
倚树空惊白发新|风飘万点正愁人|不知谁唱归春曲|更在朱栏绿水滨
若说伤春还饯春|夜深啼鸟泪沾巾|绿阴村酒城南肆|同是尊前白发人
龙信蛇屈各升沉|白发朱颜亦故今|出处两难人不识|云山江水是知心
白发千梳昼景暄|乌瓶一啜夜窗寒|庙堂勤苦茅斋静|不见人心是两般
绿鬓投荒白发归|瘴馀浑欲不胜衣|烦将扶老殷勤赠|未怕登高足力微
柴门日日闭春晴|白发缘愁已乱生|闻道郊原新雨足|共寻芳径出山城
西风吹老洞庭波|一夜湘君白发多|醉后不知天在水|满船清梦压星河
画堂升降子孙扶|白发毵毵胆尚粗|不省时清身已老|逢人犹说斩单于
无心买酒谒青春|对镜空嗟白发新|花下少年应笑我|垂垂羸马访高人
一年为客厌西东|白发生来百事慵|道路莫惊行李薄|初无盛意学终童
白发垂垂尽入期|无人不笑此翁痴|人间五欲波澜阔|真忏何曾有尽时
忆昔先臣从武皇|最承天宠与恩光|孤儿白发虽图报|见著乌号泣数行
身似浮槎何足绊|家同堕甑不须看|枉裁白发三千丈|可奈青泥八百盘
半世持竿笠泽滨|鬓边留得几茎春|近来白发无公道|暗把黑头饶贵人
阿母西来降汉家|刚风万里送飞车|空留千岁蟠桃核|白发到郎不见花
平生师友子王子|四海襟期录事君|白发红颜俱异物|高山流水欲谁闻
青春容物冠留都|难向明时乞鉴湖|白发江东醉司马|可能无念到莼鲈
少逢重九事豪华|南陌雕鞍拥钿车|今日蜀州生白发|瓦炉独试雾中茶
溪鸟溪花似越中|山林清出水西东|谁知白发红尘客|钓艇常怀张子同
东华射圃接天光|日日趋朝看晚强|白发无能思补报|肯矜霜简几人僵
晓雨催春不惜花|乱红飘泊委泥沙|伤心忆得年时事|白发风前只叹嗟
已将镜镊投诸地|喜见苍颜白发新|历数三朝轩冕客|色声谁是独完人
旧友凋零新友少|惟梅到处只依然|愿言白发三千丈|饱看高花五百年
衔杯采菊久寻医|白发苍颜渐可期|准拟新来强作意|又从愁里过花时
不嗟白发曾游此|不叹征帆无了期|尽日凭阑谁会我|祗悲不见韩垂诗
岁俗傩船渡未休|孤灯白发几多愁|至今九派江头水|不尽当年妾泪流
园林叶落丹丘远|坂路霜寒白发侵|不是关西将家子|也无诗思著秦音
白发催愁酒量悭|软尘盈袂饮尤难|小童正对茶铛立|堪伴先生入画看
抟沙尽力苦难合|谁识同心利断金|白发老臣肠欲断|忍看民社付浮沈
渡口斜阳欲满旗|锦衣容易逐云衣|圣朝无事宗臣老|白发沧浪一舸归
幽中莫叹久无家|犴户难将国梦遮|七载悠悠何所事|赤心白发是生涯
白发逍遥不计年|兴来时咏考槃篇|濯缨池上宽垂钓|鱼在濠梁乐已全
琵琶山人白发翁|金玉文章冰雪容|凤凰台下时常见|野鹤群中不易逢
白发东湖一老仙|已乘黄鹤上云烟|至今遗墨留人世|清兴横飞太华颠
家藏歌吹只西邻|吹落梅花歌落尘|百叶桃开深院里|输他白发有情人
壶里清冰冰里人|个边无地可留尘|何时去弄池中月|照我星星白发新
雪月尊前足笑歌|到门何事不相过|情知离合皆天意|只恐重来白发多
回头细数七旬身|白发灯前更候春|纵使明朝增一岁|依然三世太平人
两肩白发老园公|饮犊林边伴牧童|笑语去时花影外|笛声归处月明中
三十年前过此时|一双青髻绾青丝|如今旧雨犹相记|只傍星星白发吹
白发青衫晚得官|琼林宴罢酒肠宽|平康过尽无人问|留得宫花醒后看
晔晔紫芝岩石隈|避秦有地似蓬莱|可怜白发坐不定|又被汉朝呼出来
阊阖西头素扆陈|去年今日万方新|沧江白发频回首|云里龙颜识未真
红颜养得看看老|白发梳来种种多|却喜算来无酒债|最难遣去是诗魔
肠结愁根酒不消|新惊白发长愁苗|主司傥许题名姓|笔下看成度海桥
不归无补乞归难|白发萧疏不耐寒|又办肩舆扶老病|将随翠辇渡桑乾
孤根偃蹇非傲世|劲节癯枝万壑风|闺中白发翰墨手|落笔乃与天同功
白发丈人持竹竿|系船留我坐柴关|偶然领会一谈胜|落日使人思故山
少时守岁喜蹁跹|老境衰颓只益眠|明日未应添白发|怕人问处是增年
边草萧条塞雁飞|征人南望泪沾衣|黄尘满面长须战|白发生头未得归
茆茨高下倚苍石|略彴参差跨碧流|白发前坡两翁媪|相逢漫说十春秋
云顶嵯峨蛇阵长|锦江春日淡无光|老翁白发升平世|闲倚东风看海棠
先生风节昔人似|白发箪瓢犹嗜书|家有校书诗百首|可能乞我助三馀
莫道逝川波自平|莫道凫鹥元不惊|白发营门二千石|几回霜月送鞭声
哀蝉落叶满高秋|银烛随风泪尽流|梦里哭声惊阿母|频令白发抱深愁
白发乌纱将八十|文章谈笑见扬雄|风流不减三年别|未许尊前称阿翁
云去台高草色斑|居人为指望儿山|忽思游子千峰里|白发当门暮未关
岛夷三月不知春|唯有杨花似故人|老大相逢何可语|满头白发不胜嚬
紫霞洲上雨如丝|白发衰翁有所思|吟付三山林敬则|烂柯国手尚观棋
郎罢才名今白发|佐州亦复坐穷边|甚欲出手相料理|东南风高难寄笺
睡翁怜我哭穷涂|千里亲来不着书|未用中宵思白发|孟光堪倚侍巾裾
汉庭用少公何在|不使群飞接羽翰|今代贵人须白发|挂冠高处未宜弹
筠篮满贮绿离离|白发村翁手自提|能学园人怜杜老|也分蒲鸽到花溪
闻说新来白发稠|茂陵多病不胜愁|吟成定似张公子|痴绝真成顾虎头
白发熙宁老诤臣|凛然心胆大于身|吾侪坐看冯唐去|谁起云中废弃人
丝衣骏马踏尘轻|相见无劳问姓名|白发五经林下客|何曾一日似君行
题诗倚醉字横斜|不忍重看感岁华|白发年来心尚在|手持纨扇索惊蛇
谁知造化用工深|处士陶潜独返魂|白发书生留晚节|从今岁岁典刑存
一钱不直程卫尉|万事称好司马公|白发永无怀橘日|六年怊怅荔支红
丹砂见火去无迹|白发泥人来不休|赖有酒仙相暖热|松乔醉即到前头
向来翻忆战争时|江海茫茫远别离|白发重逢太平日|春台化日乐熙熙
日日垂纶坐绿苔|江湖鸥鸟莫相猜|翻嫌白发潘溪者|掷却渔竿牧野来
芙蓉倒空青|松亭澹湖色|日暮酒船回|一啸千山碧
洁比何郎白|净如宝儿憨|秋风竹篱径|日暮道人庵
日暮池已冰|翩翩下凫鹜|不怕池中寒|便于冰上宿
西郊秋日暮|雨细更风斜|应为重阳近|来催菊著花
朝来种茗去|日暮条桑归|时遇邻溪叟|高谈园杏肥
霜深才吐艳|日暮更饶红|掩映残荷浦|冯夷败菊丛
闻钟识寺遥|小径缘云入|日暮冒岚归|秋衣不知湿
抱玉下天河|绕丛秋露多|天寒翠袖薄|日暮欲如何
南浦送微波|西山来远绿|日暮独盘旋|慨然抚孤竹
读书苦目眩|坐禅苦脾倦|怀人劳我心|日暮波声乱
开田种嘉谷|中有稂与莠|日暮人未归|新莺在高柳
长哦伐木篇|伫立以望子|日暮飞鸟归|门前长春水
南风吹藕花|水殿思无赖|日暮一枰棋|妾输白玉佩
水阔尽南天|孤舟去渺然|惊秋路傍客|日暮数声蝉
日暮山猿啼|萦怀象阁西|可无击楫志|清夜喜闻鸡
宾从亦何喜|水石亦何怒|日暮绝来舟|江心双白鹭
翠壁泻寒泉|苍林栖薄雾|日暮白云深|忘却闽关路
日暮临高台|心在归鸟边|明月出沧海|白云流青天
日暮有好怀|闲闲来田闲|篱边见黄菊|相对不知还
山园晴眺望|风花日暮稀|迟此花间饮|犹得送春归
倒著接䍠归|马嘶城下路|太守醉不醒|儿童歌日暮
里中耆旧多|谈笑每相聚|日暮各自归|此君独不去
天寒山气黄|日暮竹色碧|住庵人勿惊|此景有此客
日暮山寂然|树响栖乌下|独行深涧边|野华摘成把
一曲苕溪水|逢君又别君|春风数行雁|日暮隔湘云
采采金樱子|芒刺钩我衣|天寒衫袖薄|日暮将安归
江阔水烟通|孤帆势入空|舟人意不极|日暮更呼风
日暮大江平|依微见归艇|几幅饱西风|须臾楚天迥
风急水欲立|日暮山争深|双席落洲渚|几家新柳阴
南风吹五两|日暮竟陵城|肠断巴江月|夜蝉何处声
遥闻林下语|知是经行所|日暮香风时|诸天散花雨
楚岸卸轻帆|停舟曲江曲|日暮塞鸿归|春水平桥绿
渡溪溪水急|水溅罗衣湿|日暮犹未归|盈盈水边立
日暮远天青|霜风入后庭|洞房寒未掩|砧杵夜泠泠
诗骨秋来瘦|山花日暮香|殷勤一樽酒|相与慰荒凉
碧海珊瑚树|清湘翡翠毛|无因将寄远|日暮寸心劳
恨余行李速|愧子酒杯长|日暮于谁屋|天寒陟彼冈
朝闻惊禽去|日暮见禽归|瑶琴坐不理|含情复为谁
日暮虾须卷|亭中雅燕开|微风起苹末|波影动樽罍
五台五百僧|日暮鸣钟待|独有病维摩|未赴文殊会
日暮荷锄归|就此轩上息|西畴犹未耕|迟我养馀力
八请犯天颜|今朝出汉关|浑如倦飞鸟|日暮傍巢还
萧条苦竹西|沿溪几家住|日暮起墟烟|苍苍出高树
渭水天边树|黄河日暮流|春来千里外|知尔故乡愁
幽兰两三花|清香暗中起|日暮望美人|盈盈隔湘水
屏山重回首|日暮起长思|鸿雁来翩翩|共赋棠棣诗
演漾弄晴晖|江山秋敛霏|我吟康乐句|日暮澹忘归
移舟泊烟渚|日暮客愁新|野旷天低树|江清月近人
日暮霜风急|羽翮转难任|为有传书意|翩翩入上林
十亩五亩园|三株五株树|荷锄日暮归|犬吠门前路
日暮冒余雪|望烟西涧阴|不因师住远|何事到山深
一夫眉正扬|一夫发尽秃|日暮船正归|前江风拔木
日暮投荒榛|吻利腹良馁|尔竟何所争|固结不可解
青青千里草|隐隐独家村|日暮客投宿|山深虎守门
往闻化石羊|今见骑牛石|日暮牛羊来|定是神仙客
江帆留不住|美人在天涯|高楼日暮心|肠断芙蓉花
一径入深寂|森然万琅玕|日暮雪欲落|翠袖生薄寒
日出骑牛去|日暮遂牛归|年丰耕作好|食饱望牛肥
日暮青山远|春归绿树酣|壶觞不成醉|坐听野人谈
日暮苍山远|天寒白屋贫|柴门闻犬吠|风雪夜归人
潮生荻岸平|日暮兰桡歇|篷底坐移时|开帘见新月
缥缈碧琅玕|森沉下彩鸾|佳人翠袖薄|日暮不胜寒
日暮山如隐|春来鸟似狂|逍遥北窗下|寤寐即羲皇
小桥横断涧|扶醉往来轻|日暮不归去|临流弄月明
秦淮通北固|流月带潮来|郎今渡京口|日暮使人猜
秋气著林麓|萧条门户闲|儿童拾松子|日暮不知还
出身三十年|发白衣犹碧|日暮倚朱门|从朱污袍赤
烟生浦欲无|日暮潮初落|客帆何处来|又近垂杨泊
日暮重冈上|人劳马亦饥|不妨随野雀|容易宿寒枝
日暮鸟雀瞑|空庭风雨悲|方知古今梦|同寄老槐枝
燕雏不可飞|柳短不可折|转眼谢兰春|日暮花如雪
高尚心徒在|良游今始能|名山无俗侣|日暮亟攀登
秋雁集复飞|寒潮明更灭|日暮风起时|芦子花如雪
天涯忽已远|日暮心如焚|盼望空阶下|寒山隔彩云
茫茫烟水上|日暮阴云飞|孤坐正愁绪|湖南谁捣衣
日暮田家远|山中勿久淹|归人须早去|稚子望陶潜
山外夕岚明|山前空翠滴|日暮无与期|闲来岸轻帻
言寻王子乔|吹笙跨鸾鹤|高峰不见人|日暮藤花落
遥看三角山|正在云生处|日暮山中人|空攀荔枝树
博山烧沉水|烟烬气不灭|日暮白门前|杨花散成雪
日暮片帆落|江村如有情|独对沙上月|满船人睡声
百万西来势莫撄|孤危甘死战尘腥|欲询往事无遗老|日暮城头鬼火青
仙舟飘渺溯潺湲|访载寻稽忽可扳|一笑一歌江日暮|流光山色窅然闲
黄叶分飞砧上下|白云零落马东西|人生万意此端坐|日暮水深流出溪
长见江淹杂体诗|碧云非是惠休词|试言日暮佳人怨|何事高僧却得知
军市云中日暮开|渔阳上谷几烽台|娘娘滩上沙如月|一曲胡笳马上来
宝带桥西柳作花|吴王宫殿冷栖鸦|蛾眉邀得旁人顾|日暮江边自浣纱
掷笏南还尚黑头|移家西郭兴全幽|春晴定上滕王阁|日暮江平起白鸥
绿波如画雨初晴|一岸烟芜极望平|日暮落花风欲定|小楼弦管压新声
黄衫挟弹市人看|杨柳阴中百舌寒|日暮建章秋色里|不知何处落金丸
塞北风寒雁字稀|群鸦日暮贴云飞|画船皈后水天碧|隔岸钟声出翠微
诸镇还推泽潞军|抱真勋业至今闻|秋来故砦迷深草|日暮沙寒生野云
青松古院一株梅|寒殿无人花自开|日暮老僧清梵罢|夜深偷照月华来
十里红裙间绿衣|西风吹乱碧参差|佳人日暮秋裳薄|怕有天霜磬折时
浥露披风浩莫收|嫣然秀色照清秋|佳人日暮来何处|翠袖红妆相对愁
记得儿孙乐事多|女郎同唱采莲歌|紫骝嘶入落花去|柰此空闺日暮何
横波一网腥城市|日暮江空烟水寒|当时万事心已死|犹恐鱼作故时看
虚亭面面醉湖光|闲步登台瞰大荒|日暮衔杯忘去住|芦花浅水是吾乡
几家墟落兵戈外|数亩荒田谷涧中|日暮围场来野鹿|令人长忆笔头公
北海阴风动地来|明君祠上望龙堆|髑髅皆是长城卒|日暮沙场飞作灰
正月已放山丹花|二月桃杏似云霞|城中少年紫骝马|日暮来寻碧玉家
江流九派是浔阳|山势千重拥建康|日暮云帆看不见|梦随江水过横塘
旧业分明桂水头|人归业尽水东流|春风日暮江头立|不及渔人有钓舟
南窗高卧看云生|日暮回风动紫荆|鼓吹不须过野坞|青蛙雨后自能鸣
江村日暮寻遗老|江水东流横浩浩|竹里闲窗不见人|门前旧路生青草
轻烟漠漠锁晴岚|野水溪边小驻骖|日暮征鸿落何处|似将风景过江南
广陵城里别匆匆|一去三山隔万重|日暮江东寄相忆|欲从秋水剪芙蓉
海上晴虹驾作桥|云连蜃气望迢迢|三江日暮涛声起|不数西陵八月潮
石林烟雾冷冥冥|一舸西风过洞庭|日暮白云飞去后|江南无数乱山青
江上愁时复值春|带围宽尽不宜身|阶前旧种樱桃树|日暮飞花故著人
独扶残醉出江城|原野西风万叶声|日暮关河似秋水|萧萧鸿雁不胜情
只争一水是江淮|日暮风高云不开|白鹭倦飞波政阔|都从淮上过江来
绮窗春影绿婆娑|梦作轻云覆碧波|日暮是谁调锦瑟|一江烟雨泣湘娥
江天云暝雨垂垂|日暮移舟口岸时|拈笔欲题还袖手|细搜摩诘画中诗
惆怅江东日暮云|我来君去苦离群|不知此日君思我|还似当时我忆君
三江春水五湖通|一片青天在镜中|日暮回舟向林屋|梅花无数与谁同
溪户无人谷鸟飞|石桥横木挂禅衣|看云日暮倚松立|野水乱鸣僧未归
日暮天寒倚竹人|淡妆别有一般春|紫橐深贮香无限|金缕初裁稳称身
乾坤寥落岁将阑|竹叶梅花独好看|可惜幽禽栖不稳|霜风日暮羽毛寒
不过西溪三十秋|乱馀重到泪双流|黄蒿满地青烟少|日暮驱车不敢留
山南山北鹧鸪飞|日暮征人泪满衣|莫道思君行不得|纵令行去不如归
发肤还父土还王|愧杀男儿妾妇妆|红蓼黄花攒白骨|江千日暮泣秋香
秦淮水涨鲚鱼肥|满店杨花作絮飞|日暮酒阑无个事|渡头闲数画船归
一扫从前万虑非|寒光冷照发幽微|乾坤总在冰壶里|不费壶公日暮归
凄凉客路趁长川|荷叶无衣柳不绵|日暮正愁无宿处|乱鸦飞下有人烟
酒满清尊泪满衣|岩花冉冉雨霏霏|空林日暮悲风急|惆怅孤魂怨独归
轻涛暗浪互奔驱|极浦苍烟澹有无|欲采白苹愁日暮|一帆秋雨过南湖
栖栖陈蔡道何穷|此地今留俎豆宫|日暮平林天籁发|弦歌疑是鲁人风
前溪断尽接深松|日暮疏疏精舍钟|欲写闲心度秋水|布帆吹去两三峰
纸灰飞作满山尘|倚遍灵丘暗怆神|日暮归来殽核尽|松阴犹有乞墦人
日暮君王举凤觞|醉来忽地倚红妆|雕栏芍药亲教折|传递佳人嗅艳香
海路无尘边草新|荣枯不见绿杨春|白沙日暮愁云起|独感离乡万里人
雷声驱雨过山西|山腹云根似削齐|日暮牧儿归不得|料应白水涨前溪
风急霜雕落羽多|茫茫沙草失凌河|群飞野马人争射|日暮催归有海螺
海内忘形独汉中|几回日暮忆江东|不惟吾子伤形影|我亦交游不太穷
伤心欲问前朝事|惟见江流去不回|日暮东风春草绿|鹧鸪飞上越王台
孤云徒自类行踪|高指金华思不穷|日暮轻帆映秋色|沙禽啼断一江风
庐山千仞碧重重|日暮何人访远公|疑是柴桑陶处士|扶藜到寺莫闻钟
峡山古寺傍青天|殿阁岧峣紫翠连|日暮薜萝千嶂合|猿声多在白云边
七丝湘水秋深夜|五字河桥日暮时|借问秘书郎此意|静弹高咏有谁知
山塘坂上路如弓|步入巉岩曲折中|野鸟乱啼寒日暮|满山红叶动秋风
雨过郊园绿尚微|落花惆怅满尘衣|芳尊有酒无人共|日暮看山还独归
渔笛狂吹失旧腔|采菱日暮斗歌长|老夫独面东溟坐|月上孤琴未解囊
一声残角起红尘|白马青袍来去频|日暮九关金锁合|暝烟和月送归人
海风吹雨度龙沙|满眼金莲紫菊花|日暮笙歌何处起|高低穹帐五侯家
日暮阴风吹铁衣|孤军转斗陷重围|虏中白骨行当朽|楼上红妆尚忆归
青溪女儿爱罗裙|提筐陌上踏春云|蚕饥日暮思归去|不敢回头看使君
草荒一径抱村斜|日暮初归拜扫车|犹有饥鸦来攫肉|觇人飞下杜梨花
松林日暮雨凄凄|十里陂田五里泥|一月离家归未得|桐花落尽子规啼
回峰叠嶂绕庭隅|散点烟霞胜画图|日暮华轩卷长箔|太清云上对蓬壶
冻云垂地雪纷飞|日暮天寒雁已归|犹有江头问津者|不知此去欲何依
楚江西去乱峰青|日暮风凋折柳亭|聊把离觞听瑶瑟|尊前一曲有湘灵
汉宫日暮风雷远|南国秋深水殿寒|留得一枝烟雨里|又随人去报平安
玉井峰头十丈莲|天寒日暮更清妍|不须重咏洛神赋|便可同赓云锦篇
千峰突兀插空立|万木萧疏拥涧阴|日暮草堂犹未掩|从知尘土远山林
层层水落白滩生|万里征鸿小作程|日暮微风过荷叶|陂南陂北听秋声
无雪元知麦不宜|家家饼饵秫为之|前村日暮菜花发|错望黄云傍短篱
荷叶如箕任簸扬|明珠成雨落池塘|江陵日暮歌声起|且为停车问楚狂
约客听琴扫石台|竹门咿轧倚风开|空山日暮碧云合|天外美人来不来
钓竿三尺寄浮查|漂泊萍踪一水涯|日暮可怜红蓼岸|秋声一夜绕渔家
朱门谁道不如贫|笑把狂诗写赠人|日暮孤舟向何处|野花啼鸟故山春
挟策初从帝座回|系舟重上子陵台|峰头日暮狂歌发|万里浮云海色来
日暮归来雨湿衣|凉风千树彩云飞|渚宫只在秋江上|何事襄王梦到稀
只怪幽香生别院|不知春色在南枝|绕树百回吟看汝|天南日暮酒醒时
小姑南岸对彭郎|天劈云厓峙两傍|日暮惊涛没沙尾|江流较比去年强
杜城韦曲遍寻春|处处繁花满目新|日暮归鞍不相待|与君同是醉乡人
冈峦迤逦水悠悠|雁落沙洲古木秋|隔岸有人愁日暮|急须济我勿横舟
长芦转柁是通津|尽是东西南北人|日暮烟花箫鼓闹|红楼烂醉楚州春
一路斜分古驿前|阴风切切晦秋烟|铅华新旧共冥寞|日暮愁鸱飞野田
日暮浔阳古渡头|芦花瑟瑟似含秋|悬知司马江州泪|不为琵琶也自流
千峰回合碧云迟|想像吴阊日暮时|何日双柑寻旧约|一尊湖上听黄鹂
人到虚无缥缈难|信知天上远人间|渔阳日暮催鼙鼓|谁上蓬莱海上山
黍熟湖田花鸭飞|雨香秋浦箬鱼肥|野翁织屦街头卖|日暮裹盐沽酒归
柔橹无声坐钓鱼|浪花飞点翠罗裾|空江日暮无来客|肠断三湘一纸书
凌风重上最高台|日暮歌钟动地来|为道主人能爱客|无劳更鼓漫相催
日暮江边一小儒|空怜未有白髭须|马融已贵诸生老|犹自容窥绛帐无
玉裙练帨清无尘|一笑唤回幽谷春|天寒日暮故相恼|不怕近前丞相嗔
睢阳之北峄阳西|日暮风烟尚鼓鼙|夜半阿谁驰郑驿|翩翩衣马羽林儿
数间茅屋闻溪芷|散发渔翁卧居此|日暮钓舟自往还|云白山青水光紫
千古怀沙恨逐臣|章台遗事最酸辛|可怜日暮高唐梦|绕尽行云不到秦
蓟门霜叶马初肥|蜀锦轻装七宝围|日暮金丸弹不尽|红尘一骑趁鹰归
荞麦花深野韭肥|乌桓城下客行稀|健儿掘地得黄鼠|日暮骑羊齐唱归
柳暗知津君送我|江临快阁我辞君|君行过我南山塔|为道长怀日暮云
雨过山色满松溪|风送闲云日未西|日暮冷风悲野雀|隔溪何处问晨鸡
水隔江河云隔空|几番离思水云中|乡关日暮知何处|云自西飞水自东
风高木落晚秋时|日暮千林黄叶稀|祇有苍苍谷中树|岁寒心事不相违
溪云霭霭树团团|溪上幽亭六月寒|日暮看山人已去|水禽飞上石栏干
郎家门户妾家楼|日暮轻烟相对愁|妾貌如花郎似玉|无人不到是当头
荒台日暮乱飞鸦|教弩人亡事已赊|独有苍松四时色|层阴长护梵王家
鼓板钟鱼彻晓喧|谁云方外事萧然|窗间日暮寒烟重|未到斋时我正眠
乱石巉空耸翠棱|攀萝寻胜逐溪声|爱山怀友情无限|日暮岩边独记名
菰蒲深处鸟呼群|溪上蹄涔路不分|日暮调禽忘归去|西山松火暗秋云
错向山中立看棋|家人日暮待薪炊|如何一局成千载|应是仙翁下子迟
兄弟东西二钓台|挥杯遥劝客星来|故人多已为朱鸟|日暮招魂歌莫哀
白苹汀是旧家乡|归兴兰舟泛渺茫|日暮沙禽啼欲断|不知谁在碧云房
石径荒凉鸟雀悲|闲云几片隔墙窥|茅堂日暮无人见|零落秋虫挂网丝
春城无处不飞花|寒食东风御柳斜|日暮汉宫传蜡烛|轻烟散入五侯家
日暮沧江驻客舟|眼前境界起诗愁|沿山几处人烟僻|摘粟收麻到白头
阳关酒尽不成声|杨柳烟中一棹轻|日暮碧云烟水阔|梅花难寄此时情
贵家公子玉鞭长|下马相逢大道傍|日暮衔杯怅离别|不堪烟雨折垂杨
大雅清风久不闻|一杯聊为洗荒坟|朱弦三叹无今古|说与江东日暮云
疏影横斜事已非|小园日暮锁芳菲|素绡应怯东风思|故著重重浅色衣
云涛万顷连天雨|波上双凫自容与|风高江阔烟水寒|日暮相将何处去
日暮下山投宿处|风前闻客诵经时|分明此处此时节|总在目前人不知
古原荒庙掩莓苔|何处喧喧鼓笛来|日暮鸟归人散尽|野风吹起纸钱灰
日暮寒风吹客衣|林鸦冉冉雪霏霏|愁中恰遇刘公干|憔悴梁园共忆归
袅袅江风泛玉台|荔枝香老木瓜开|娥眉不饮杯中酒|日暮阊门野鹿来
关城榆叶早疏黄|日暮云沙古战场|表请回军掩尘骨|莫教兵士哭龙荒
四月深山似九秋|潇潇寒雨长离愁|仲宣无复荆州意|日暮他乡一倚楼
山中日暮起西风|隔岭霞生石壁红|对坐共怜秋色好|数株松影半林枫
巴女骑牛唱竹枝|藕丝菱叶傍江时|不愁日暮还家错|记得芭蕉出槿篱
圭峰道人黄玄峰|一瓢聊寄此山中|山空日暮无人到|汲涧烹茶餐紫松
鸥鸟忘机任泊浮|捲纶日暮此维舟|清溪坐对心如水|不定閒云亦共留
松崖日暮水声深|何处携来绿绮琴|涧石隔林人不见|只疑魍魉是知音
劳歌一曲解行舟|红叶青山水急流|日暮酒醒人已远|满天风雨下西楼
三丈危城日暮登|暑威殊不霁凭陵|何时太华高峰上|细嚼松阴六月冰
迢递云山隔远溪|微茫烟水带长堤|秋来木叶多摇落|日暮寒鸦不肯栖
梦回始觉死生分|愁咏江东日暮云|安得分明再如昨|并须示我玉楼文
斗草深宫玉槛前|春蒲如箭荇如钱|不知红药阑干曲|日暮何人落翠钿
雨余芳草远萋萋|春暖游人信马蹄|日暮画楼归去晚|落花香里路东西
九十萱亲天下稀|吾王何在子何之|倚闾日暮无他念|一片好心天得知
西来白水满南池|走马池边日暮时|桥底荷花无限思|清香乞与路人知
祓除名利开清论|柬汰文章到古风|日暮园林洒微雨|一樽犹对菊花丛
九疑山碧楚天空|江上佳人思不穷|日暮南陵修竹冷|鹧鸪声里起秋风
冻云压树雪漫山|楚尾吴头髣髴间|日暮天寒鸟飞绝|此翁何事却忘还
离心杳杳思迟迟|深院无人柳自垂|日暮长廊闻燕语|轻寒微雨麦秋时
日暮衔花飞鸟还|月明溪上见青山|遥知玉女窗前树|不是仙人不得攀
几家篱落枕江边|树外秋明水底天|日暮沙禽忽惊起|一痕冲破浪花圆
朝罢东皇放玉鸾|霜罗薄袖绿裙单|贪看修竹忘归路|不管人间日暮寒
旋烧枯栗衣犹湿|去爱峰前有径开|日暮更寒归欲懒|无端撩乱入船来
短棹夷犹去复还|一声渔笛起空湾|主人何事催归急|且看湖南日暮山
日暮嘉陵江水东|梨花万片逐江风|江花何处最肠断|半落江流半在空
日暮凉风特特来|醉呼红烛更传杯|歌阑兴尽须归去|不用繁蝉抵死催
五营河畔列旌旗|吹角鸣鼙日暮时|曾是信陵门下客|两回相吊不胜悲
征车少憩林间寺|试问南枝开未开|日暮天寒无酒饮|不须空唤莫愁来
怀哉春晚故山薇|冉冉江云日暮低|为问柳桥看燕舞|何如松岭听猿啼
城东大堤堤上头|何处女郎同出游|紫盖留连不归去|唱歌日暮傍汀洲
日暮江头闻竹枝|南人行乐北人悲|自从雪里唱新曲|直到三春花尽时
两溪以南无数山|兴来径造无时阑|空馀日蜡几两屐|日暮云深天小寒
冰雪玲珑汪太中|吟诗十叶有家风|天寒日暮江东道|逢此颦呻牛口翁
濯缨人去水空寒|事属明时欲问难|日暮客归园馆闭|鹭鸶飞上石棋盘
毗陵城下朔风尖|日暮天寒雨雪间|始知东阁先生贵|不放南安太守参
日暮天寒白雪频|扁舟夜半未归人|想因不尽山阴兴|留向丹青入梦清
日暮归来雪已深|破窑无奈夜沉沉|谁知拨尽寒炉火|炼出经纶一片心
汉儿辫发笼毡笠|日暮黄金台上立|臂鹰解带忽放飞|一行塞雁南征急
望月登楼海气昏|剑池无底浸云根|老僧只怕山移去|日暮先教锁寺门
沙头㶉𫛶寒相傍|老树槃跚枝拂浪|前村急雨涨滩流|日暮渔舟撑不上
风静得香多酝藉|雪残观色转精神|不教翠竹疏松畔|清杀天寒日暮人
淮水南边是狭邪|蛾眉临水折江花|日暮龙舟泊何处|玉床抛在五侯家
年来渐觉眼昏花|日暮惊心爱岁华|见说山中曾有约|凭栏空自对流霞
手关一室翠微里|日暮白云栖半间|白云朝出天际去|若比老僧犹未闲
僧扉深倚碧岩隈|何处看云久未回|日暮鸣钟应不语|嗔人马迹涴苍苔
江头风雨弄轻寒|小艇轻蓑把钓竿|日暮沧浪歌渐远|延缘应自避尘冠
几处鞦韆愁日暮|一声鶗鴂唤春归|红稀绿尽寻常事|不用长绳系落晖
仙吏饮冰多玉声|新诗丽句遗狂生|不愁日暮归山去|故把隋珠入夜行
常陪车驾幸甘泉|少小偏承汉主怜|日暮羽林传警跸|花骢嘶过禁舆前
三尺荒坟百尺山|生身慈爱在其间|此情至死不能尽|日暮徘徊又且还
劳歌一曲解行舟|红叶青山水流急|日暮酒醒人已远|满天风雨下西楼
怀玄默默向谁探|小寺逢僧始一参|日暮孤舟风浪息|满蓬花雨自毵毵
山中殷勤弟别兄|兄还送弟下山行|芦花飞处秋风起|日暮不堪闻雁声
梁园日暮乱飞鸦|极目萧条三两家|庭树不知人死尽|春来还发旧时花
婵娟二八正娇羞|日暮相逢南陌头|试问佳期不肯道|落花深处指青楼
自将纲铁铸吴钩|一道风霜冻不流|日暮满天风雨恶|不知何处是廉州
数丛黄菊遍亭皋|不见南山首重搔|日暮忽来真观坐|却从画里寄登高
吴娃二八正娇容|斗草寻花趁暖风|日暮归来春困重|鞦韆閒在月明中
竹林陈迹已无稽|作者千年复有谁|榾柮炉边不安坐|天寒日暮欲何之
花簇郊坰锦作围|小怜日暮射生归|双双羽从重歌舞|不觉齐城漏已微
琵琶新曲转声迟|停棹中流日暮时|细雨可怜红袖湿|愁云偏惹翠眉垂
雨雪关头射虎回|鹊血弓弰弯不开|日暮闻箛齐上马|燕然西望李陵台
离筵歌罢动清飙|直北关河入望遥|日暮飞帆向天际|不知暗度海门潮
起向高楼撞晓钟|尚多昏睡正懵懵|纵令日暮醒犹得|不信人间耳尽聋
溪上长松已合围|草堂无事客来稀|湿云生满东山路|日暮野樵何处归
黄水河西草接天|苍茫不见有人烟|扬鞭日暮争飞鸟|望断孤城雨雪边
丹柰花开春雨余|半趺满坐偶僧庐|钟声日暮荒台上|曾是先生旧读书
名园客邸拥飞觞|品水泉分陆羽汤|到处春游定回首|横塘日暮浴鸳鸯
画影斜连大旆阴|丽谯日暮饱归禽|岧峣一听睢阳笛|月苦云深天地心
手种琅玕劣十年|今年新笋不胜繁|不知明早添多少|日暮闲来数一番
雨开繁菊金无价|风皱平池鉴有痕|日暮客帆何处落|柿林西畔荻花村
茫茫菰草平如地|渺渺长堤曲似城|日暮未知投宿处|逢人更问向前程
槛泉依石古名馗|细转轻流有令姿|不觉篮舆归日暮|坐怜清泚住多时
莲府才为绿水宾|忽乘骢马入咸秦|为君唱作西河调|日暮偏伤去住人
篮舆兀兀梦初回|怪底幽香触鼻来|日暮天寒正愁绝|谁家篱落数枝开
恼怀最是木兰舟|率意乘风天际浮|日暮江楼频极目|微茫斜倚赋离愁
船入芦花日暮时|双瞳炯炯鬓如丝|世间岂少磻溪叟|老向烟波人不知
高阁清吟寄远公|四时云月一篇中|今来借问独何处|日暮槿花零落风
苍山去郭三十里|日暮云收独立时|应是尘埃能眯眼|几人曾有望山诗
羞解明珰寻汉渚|但凭春梦访天涯|红楼日暮莺飞去|愁杀深宫落砌花
精庐新卜蓼花洲|隐几萧然已觉秋|坞西有客期未至|日暮临流看白鸥
行比先民老更成|耻随流俗竞浮荣|家山日暮愁云起|留得庵居朴字名
日暮堂前花蕊娇|争拈小笔上床描|绣成安向春园里|引得黄莺下柳条
破帽笼头发半华|樵歌一曲胜长嗟|鸡鸣裹饭登高去|日暮天寒未到家
小亭前面接青崖|白石交加衬绿苔|日暮松声满阶砌|不关风雨鹤归来
梨花风起正清明|游子寻春半出城|日暮笙歌收拾去|万株杨柳属流莺
望湖亭上风飕飕|亭畔几家红粉楼|日暮津头待估客|齐歌一曲古凉州
虎门诸部捷如飞|日暮横江试铁衣|弦响乍闻侦候报|前锋川口射鲸归
休论人是与人非|会得观心过亦微|泛滥此生长似旅|天寒日暮是谁归
香霏满棹渡长沟|浓著秋光浅著愁|日暮女郎清唱发|鸳鸯斜拂柳边洲
日暮桃林风雨寒|数声长啸下空山|草深行径无归路|却望清溪沙上还
罗坑日暮尽人烟|寂寂星河照暗泉|蟋蟀自啼秋夜冷|那知山客未成眠
烂溪杨柳青于眼|却似周郎顾我时|日暮溪边此分手|折来都是断肠枝
郢都南去渺烟涛|遥忆风流何水曹|日暮乱山秋色里|采兰应傍楚江皋
城郭休过识者稀|哀猿啼处有柴扉|沧江白日樵渔路|日暮归来雨满衣
三山冰合放鹰时|千骑如云授指麾|日暮六街尘滚滚|马前横抱白鹅归
春江雨涨绿平堤|岸柳青青拂水齐|日暮相思不相见|鹡鸰飞过野塘西
千里梁陈一眺分|古愁今恨枉相闻|早须跋马收清思|莫看沈西日暮云
翠岚迎步兴何长|笑领渔翁入醉乡|日暮渚田微雨后|鹭鹚闲暇稻花香
神锋虽缺力终存|架琢珊瑚欠策勋|日暮闲窗何所似|灞陵憔悴故将军
曾经紫塞射𫛤鹅|臂挽雕弓膂力多|日暮据鞍南望处|碧天无际海无波
水南山北梵宫多|日暮钟声杂棹歌|别有幽居松竹里|春深惟拟故人过
城根野水渌逶沱|飐飐风船掠岸过|日暮蕙兰无处采|渚花汀草占春多
杨柳烟生蘸碧溪|春深惟见乱莺啼|花开如绣交松柏|日暮香零客自迷
银杯厌世已仙去|春草催诗寻梦来|日暮砧声捣衣急|夜凉月色挽船回
济漯相将日暮时|此间乃有杜陵池|三春花鸟犹堪赏|千古文章只自知
金书宫殿玉阑干|雪瀑泉飞洞口寒|日暮仙翁骑鹤去|碧桃花满石棋盘
渔家日暮乱收罾|欲及前舟苦未能|行尽绿杨二十里|隔河遥见驿亭灯
华表空传鹤驭归|墓前松柏已成围|当年手植人何在|肠断饥乌日暮飞
华山春暖草初肥|纵放归来日暮时|莫道气摧风骨老|曾随仙驭到瑶池
雪晴山院景堪跻|玉树琼楼照碧溪|日暮忽惊销烁尽|百年豪富事还齐
两湖秋水抱城斜|缥缈楼台带落霞|日暮鸳鸯看不见|数声风笛起芦花
汨罗江畔草萧疏|千古怀沙恨有馀|日暮哀猿正凄切|不知何处吊三闾
潇江岩上对朝阳|应有梧桐集凤凰|日暮碧云还未合|又看飞镜满清光
汛扫柴门出候君|春泥野草绿纷纷|宁知夜半山阴雪|翻作江东日暮云
谁家桃树倚西邻|摘下还存树底新|日暮插头过市上|疏疏数朵颇宜人
远投僧舍青烟畔|夹路松音钟磬幽|试倚危轩望乡邑|三巴日暮远峰稠
山桥野店酒盈卮|拄杖无钱欲典衣|日暮杨花太无绪|随风却自渡江飞
汨罗近与湘川接|日暮停舟吊屈魂|遗恨万年流不尽|至今光价照乾坤
远别谁传万古悲|乱篁秋草不胜思|湘江日暮行难进|空使愁云满九疑
石头荦确两坡间|不记秋来几往还|日暮蹇驴鞭不动|天教子细数前山
水南羁客望春归|日暮茗园野烧稀|知有陂塘应不远|一双野鹤傍山飞
小小兰舟载艳妆|琵琶声里水风凉|玉纤折断红云朵|日暮归来满袖香
日暮长杨猎骑归|西风弓硬马初肥|今年鹿尾休嫌少|且喜君王不合围
春光若海渺无边|日暮归来泛玉船|红酽海棠红似雪|翠娇杨柳暗如烟
溪流日暮锁寒烟|石马桥头夜泊船|不识名园开曲水|怀人几度对婵娟
纤腰睡起芳情足|谁道春风浪拘束|日暮天涯细草多|轻飞误入阑干曲
鸿雁飞去稻粱荒|白鸥不飞羽毛伤|天寒日暮黄芦荡|江水渺茫心渺茫
肠断西风荷芰衣|搴舟日暮浦烟微|鄂君翠被今何在|青草湖边一棹飞
临颖美人在白帝|日暮千峰转迢递|淡妆浓抹总相宜|彩毫应染炉烟细
折得寒香日暮归|铜瓶添水养横枝|书窗一夜月初满|却似小溪清浅时
斗草深宫玉槛前|青蒲如箭荇如钱|不知红药栏干曲|日暮何人落翠钿
彩衣童子著青裙|海上傅书驾白云|日暮幔亭箫鼓动|曾孙谁见武夷君
云伴老僧居翠微|老僧应共白云飞|杖藜西去云东去|日暮僧归云亦归
日暮阴云郊野深|重阳到后菊花新|不因西峤残冰尽|争得东山一带春
满山寒色万株松|天外遥传日暮钟|但见檐前起云雾|不知钵底卧蛟龙
鱼盐充牣稻粱肥|谁寤繁华是祸机|日暮无人唁亡国|寒鸦犹带夕阳飞
谁写天真第一枝|盈盈霞色照轩墀|多情错认杨妃醉|亭倚沉香日暮时
河朔尘昏孰解纷|零丁独走不忘君|麻鞋见了重瞳子|还忆江东日暮云
城头云向南飞远|城下车从北发迟|日暮红尘千里隔|晓星寒雨不胜思
卧牛山前春草肥|华阳宫外雨霏霏|主人侵晓踏青去|日暮家童扶醉归
绿杨红杏碧萝天|长篴短箫催画船|日暮酒醒人巳远|空教啼鸟怨流年
江雨初晴江涨发|凉风吹水波浪开|日暮津头闻打鼓|越商巴贾卸船来
日暮天寒估舸回|八鲜纷自下河来|茱萸湾口销愁地|更有茱萸酒满杯
百年父老不知兵|楚汉相持尚有营|日暮牛羊归虎落|野鸡飞过霸王城
琪林日暮喜乘凉|羽客殷勤拂石床|欲得银钩真与草|白鹅多养在池塘
山溪黯淡人迹稀|溪头野人单袷衣|徘徊日暮浑无事|却与东风逐队归
丈人日暮看芙蓉|湘水西来第几峰|兔颖刺天无属我|今为松桂主人公
帘卷霞光日暮时|白羊何处响车儿|自知离合皆天定|不用吴盐洒竹枝
琼枝翠叶静为邻|秀色娟娟绝点尘|日暮天寒罗袖薄|可怜空谷有佳人
绿槐花堕御沟边|步出都门雨后天|日暮野人耕种罢|烽楼原上一条烟
旋移瑶席盍朋簪|日暮行庖簇柳阴|力劝耕农颁汉诏|应知圣主爱民心
昔年曾记秦川客|云树参差去欲迷|日暮孤舟行不尽|鹧鸪啼过渭城西
萧飒山堂一此君|岁寒非尔孰为群|双清不入繁华调|倚遍江村日暮云
小院无人夜|烟斜月转明|清宵易惆怅|不必有离情
对酒何曾醉|寻僧未觉闲|无人不惆怅|终日见南山
流芳能几日|惆怅又闻蝉|行在多新贵|幽栖独长年
林中禅寂地|古木丛青霭|当年结屋人|惆怅今何在
的的玉梅舒|啁啁翠禽哢|参横月落时|惆怅罗浮梦
惆怅黎阳客|飘流浙水滨|定忘空腹恨|知是赤心人
夕日照何寺|夏雷喧此峰|惆怅昔人去|空馀山涧松
川静晴郊回|山明宿雾收|空庭来返照|惆怅一登楼
春雨住犹滴|夕阳寒欲沈|相逢不相语|惆怅远游心
云生疏林晚|花落空山春|裴佪林下路|惆怅山中人
家住东城下|时登东城上|东城几古今|一望一惆怅
梦短添惆怅|更深转寂寥|如何今夜雨|只是滴芭蕉
长揖辞所知|去去濮水上|执手两无言|秋风为惆怅
百年愁里过|万感醉中来|惆怅城西别|愁眉两不开
罂粟花如锦|开时蝶满枝|明朝零落尽|惆怅暮春时
风雨石门晚|停舟问旧游|烟花春欲尽|惆怅远溪头
秋水连天际|鹜飞带晚霞|景中人不见|惆怅咏蒹葭
日早欲参禅|竟无相识缘|道场今独到|惆怅影堂前
渺渺万里涛|风疾乱帆驶|惆怅对金焦|愁心满江水
愁将万里身|来伴看花人|何事独惆怅|故园还又春
惆怅白头吟|云山契阔深|何当重剪烛|细叙百年心
独掩空斋坐|天香拥座宜|追欢豪饮事|惆怅少年时
爱景时回立|烟村澹相对|惆怅百年人|此心几人会
何处堪惆怅|情亲不得亲|兴宁楼上月|辜负酒家春
汾楼秋水阔|宛似到阊门|惆怅江湖思|惟将南客论
截断浙东云|朝昏变奇状|平生采芝心|复此一惆怅
水落枝江道|风高岁暮天|挂帆烟雨里|惆怅入江船
遥山白云外|古驿青林端|惆怅川鸟尽|苍然多暮寒
汝从秣陵来|还向秣陵去|惆怅不忍离|邻鸡酒中曙
激烈伤雄才|直气横乾坤|惆怅汗血驹|见此忠孝门
一堠居市廛|百堠居林莽|土木若有情|山中亦惆怅
买人心惆怅|卖人心不安|题诗安瓶上|将与卖人看
驻马欲分襟|清寒御沟上|前山景气佳|独往还惆怅
日落劳延伫|江长动远思|汀洲采兰杜|惆怅欲遗谁
楚楚九畹姿|托根孤石上|清风久不来|含芳独惆怅
堤柳逆船行|岸花临水发|欲折寄情人|惆怅前朝别
白云今不去|惆怅昔人非|叶落风前响|犹疑踏雪归
重阳当痛饮|对酒更生悲|惆怅芝山梦|死生俱别离
山月晓仍在|林风凉不绝|殷勤如有情|惆怅令人别
落尽万株红|无人解系风|今朝芳径里|惆怅锦机空
此日成长别|茫茫度几秋|湘潭今夜月|惆怅独登楼
九衢风土带花香|月到枕前春梦长|天意最饶惆怅事|残花残雪尚交光
万里还家着彩衣|三春惆怅别慈闱|期君得似衔芦雁|半岁南飞半北飞
三伏熏蒸四大愁|暑中方信此生浮|岁华过半休惆怅|且对西风贺立秋
春初携酒此花间|几度临风倒玉山|今日叶深黄满树|再来惆怅不能攀
泠泠玉齿漱寒流|高士当年似许由|惆怅遗踪久寥落|猿愁鹤怨几时休
殡宫遥锁石门寒|浅土齐东寄伯鸾|惆怅棠梨飞欲尽|乱山无语夕阳残
凄凉池馆欲栖鸦|采笔无心赋落霞|惆怅后庭风味薄|自锄明月种梅花
泪沿红粉湿罗巾|争奈君恩别处新|惆怅近来消瘦尽|隔帘教唤妇医人
瓦棺寺里逢行迹|华岳山头露掌痕|不须惆怅愁难嫁|待与将书问岳神
试问枝头知未知|岂堪惆怅忆当时|洛阳箫管终难尽|只是人心有盛衰
李郭仙舟不可攀|我来惆怅夕阳间|料得对床篷底话|顺流一夜到龙湾
苍梧浦口暂停舟|闻在浔州与贺州|无限好山云雾里|为君惆怅一回头
斜阳晚色满沧洲|红叶飞随水乱流|惆怅隔江人不见|西风谁泛木兰舟
汉家宫阙梦中归|几度毡房泪湿衣|惆怅不如边雁影|秋风犹得向南飞
曾服燕支遂得仙|此花风味出于天|杜陵无句休惆怅|且共东坡一粲然
三千宫女露蛾眉|笑煮黄金日月迟|麟凤隔云攀不及|空山惆怅夕阳时
一病文园渴思深|祇应惆怅为鸣琴|老来减尽凌云气|却赋长门易酒金
雨湿轻尘隔院香|玉人初著白衣裳|半含惆怅闲看绣|一朵梨花压象床
惆怅同心欲见难|丝桐一操写猗兰|尚嫌馀韵风前散|移上新图耐久看
熙熙乐国似登台|北圃南亭春事催|惆怅音尘难再会|瑞香应已绕檐开
乐广清羸经几年|姹娘相托不论钱|轻盈妙质归何处|惆怅碧楼红玉钿
惆怅南飞又北还|渚苹沙草未消闲|不知身为浮名误|来往风尘鬓欲斑
苍崖古刹夹清泉|中有元郎几百年|策杖摩挲看不足|壮怀惆怅大江边
憔悴南来叹敝裘|欲将肝胆傍谁收|梦中也解身为客|惆怅逢人说倦游
蛛网冰徽不复开|等闲魂梦可曾来|鸟啼花落伤心事|惆怅东风唤不回
松下相逢雪雨乖|人生何必泥形骸|竹篱一醉休惆怅|只么神交自是佳
一灯相对不成眠|坐数寒更意惘然|惆怅故园归未得|客窗明日是新年
海上新晴野水春|烟村花鸟送行尘|十年客路堪惆怅|况复今朝别故人
已恨东风不展眉|落花惆怅满尘衣|与君试向江边觅|嬴得凄凉索漠归
青娥宛宛聚为裳|乌鹊桥成别恨长|惆怅梧桐非旧影|不悲鸿雁暂随阳
旷百千秋相感深|依依不识是何心|金鸡忽报春窗曙|惆怅残䰟带病吟
长亭驻马未能前|井邑苍茫含暮烟|醉别何须更惆怅|回头不语但垂鞭
廉耻风移士节隳|壸仪犹足正民彝|世情无限伤心地|惆怅琵琶掩面时
残阳急堕孤峰外|幽意未酬片语间|惆怅浮生牵迫甚|门前即是隐君山
三年不赋断肠诗|落月空床只梦思|惆怅旧时红袖在|绣花俱作并头枝
廊庙尝新出上阑|内厨酪粉赐金盘|白头见画成惆怅|满朵春红不厌看
一庵遥托紫微坡|马鬣巍巍事若何|惆怅孝思维则处|始终名教为君歌
冶叶倡条无意度|黄香千叠最宜春|折来欲赠空惆怅|未遇人间第一人
残日远峰明陆离|别情惆怅风前杯|竹林今古清风在|猿鹤东山首重回
惆怅高人鹤不回|独行幽径咏闲苔|春来旧宅无人问|空发孤山几树梅
别来多雨更多风|野水苍茫浸碧空|惆怅数枝憔悴柳|不堪持赠胆瓶中
同年喜有绣衣人|沅水相逢意气亲|我去君留莫惆怅|边氓快睹晓霜新
黄叶秋风思渺漫|为郎惆怅怕郎寒|殷勤好寄边衣去|蓬首无心对镜鸾
迎潮小舸满旗风|回首津亭暮霭中|惆怅今宵归去梦|迢迢直至海门东
荏苒风尘度岁华|春晴下马醉谁家|官曹出郭应难数|惆怅尊前双树花
将军易道令威仙|华发清谈得此贤|惆怅今朝广陵别|辽东后会复何年
惆怅回车不可攀|故庐犹得及春还|遥知去路风烟好|看尽闽山看越山
前途急急意迟迟|宁忍名邦别所思|记得岭头惆怅处|濛濛细雨湿征衣
眉痕惨淡对疏星|碧海鲛宫想泪零|坐到夜阑惆怅尽|不堪重忆可中亭
慈恩春色今朝尽|尽日裴回倚寺门|惆怅春归留不得|紫藤花下渐黄昏
堆土渐高山意出|终南移入户庭间|玉峰蓝水应惆怅|恐见新山望旧山
江亭相送欲斜晖|黄叶西风动客衣|惆怅孤帆今北去|数行白雁又南飞
何处园林今有花|十分春事只桑麻|不须惆怅穷途目|一饱生涯无叹嗟
多勤健笔写衰容|解使人人识𫘤翁|惆怅无因置林壑|秋风霜鬓尚飘蓬
待月中秋上古城|迥然光掩别宵明|野人望久翻惆怅|无奈浮云灭又生
帆转清淮极鸟飞|落帆应换老莱衣|河亭未醉先惆怅|明日还从此路归
才华不愧沈休文|政事真如范史云|惆怅望穷三百里|越山如画隔江𣸣
凭仗江波寄一辞|不须惆怅报微之|犹胜往岁峡中别|滟滪堆边招手时
不得鱼鲜收网归|何须惆怅立斜晖|来朝网得鱼成篓|换酒无劳典旧衣
星星两鬓怯年华|幽馆无人江月斜|惆怅过江留一夕|晓风吹尽海棠花
橘枳兰芽玉易瑕|商山一出便忘家|几回惆怅梅花别|并有缁尘到菊花
铜驼巷陌草萋萋|金谷园林迹已迷|惆怅天津桥上月|更无人听杜鹃啼
惆怅阶前红牡丹|晚来唯有两枝残|明朝风起应吹尽|夜惜衰红把火看
池莲憔悴无颜色|园竹低垂减翠阴|园竹池莲莫惆怅|相看恰似主人心
隔涧泠泠磬远闻|寻君惆怅未逢君|一声白鹤瑶天外|五粒松枝锁白云
草堂旧隐犹招我|烟阁英才不见君|惆怅故山归未得|酒狂叫断暮天云
同宿高斋换时节|共看移石复栽杉|送君江浦已惆怅|更上西楼看远帆
多情累月重留连|惆怅西风送别筵|咫尺江山暂分手|及归应在早花前
杨柳垂丝与地连|归来一醉向溪边|相逢头白莫惆怅|世上无人长少年
县北平山有墓祠|牲牢合祭在春时|勒碑欲拟泷冈表|惆怅孤儿此志违
自嗟灵骨久埋沦|惆怅当年旧事存|青眼重开萧寺路|无人隔夜扫松门
刘郎不用闲惆怅|且作花间共醉人|算得贞元旧朝士|几人同见太和春
甲子须臾一局棋|人间荏苒岁华迟|经年莫为添惆怅|离别曾无片晌时
狂夫一去不思归|桃叶能随柳絮飞|惆怅北溪溪上路|只同梦里唱金衣
谢家庄上分携日|一曲骊歌醉里听|惆怅芳卿梦中意|人间无路寄叮咛
颜君思似龙眠苦|贾赋伤于宋玉悲|万古忠魂元不没|令人惆怅大招词
绿槐阴里一声新|雾薄风轻力未匀|莫道闻时总惆怅|有愁人有不愁人
渡口斜风吹古柳|城门落日映新花|书来正过清和节|惆怅青骢未到家
任昉当年有美名|可怜才调最纵横|梁台初建应惆怅|不得萧公作骑兵
物换星移几度秋|鸟啼花落水空流|人间何事堪惆怅|贵贱同归土一丘
香风引到大罗天|月地云阶拜洞仙|共道人间惆怅事|不知今夕是何年
荷花明灭水烟空|惆怅来时径不同|欲到前洲堪入处|鸳鸯飞出碧流中
翠实可充丹凤食|乔枝仍待早莺迁|一拳苍藓荒秋雨|惆怅无人解补天
郑庄推士古无伦|置驿诸郊日日新|去病魏公俱改节|一生惆怅杜陵人
画图诗句两清新|远向邮筒寄故人|惆怅宿云双墨桧|碧纱零落满埃尘
堤草惹烟连野绿|岸花经雨压枝红|年来多病辜春醉|惆怅河桥酒旆风
野树疏藤覆夕阴|半池残水夏凉深|相思护度空惆怅|林下何时再盍簪
蓂荚阶前日月飞|羹墙惆怅望尧眉|三千年笑巢由错|不见勋华揖逊时
出守毗陵岁再更|我时吴苑亦归耕|相逢相别多惆怅|何况泉台隔死生
心知惆怅对离觞|一望邮亭十里长|自与江郎黯然别|马头春草是他乡
石门寒色夜冥冥|远起渔歌越客听|短棹天涯自惆怅|乱鸦啼过女阳亭
细数灯花事短歌|南归魂梦白云窝|独怜葵藿微私切|惆怅何心制芰荷
群花眼底剧离披|绿叶朝来密作帷|惆怅一春同调远|楚骚长自怨江蓠
秋原千树叶初飞|夜火遥村听捣衣|莫向他山倍惆怅|家林犹恐未堪归
西山鸾鹤少因缘|只向天平住一年|无限别来惆怅事|紫藤花落寺门前
曲江南陌乱垂烟|勾引春风入管弦|惆怅几枝憔悴尽|与人长系别离船
春事阑珊景渐稀|梨花飞尽柳花飞|闲门要路皆芳草|惆怅王孙独未归
惆怅残花怨暮春|孤鸾舞镜倍伤神|清词好个干人事|疑是文姬第二身
侧帽垂鞭小陌东|名花迎笑一枝红|啼莺惊断寻春梦|惆怅新霜点鬓蓬
幽居嬴得寸心宽|独酌花前也尽欢|醉后不知明月上|醒来惆怅共谁看
分甘冷落傍朱门|傲雪欺霜百岁根|惆怅西湖人不见|暗香依旧月黄昏
惆怅黄花病骨侵|风霜尤自伴抽簪|难将明月珠千颗|买得蛾眉兼买心
杳杳长空敛雾烟|冰输都胜别时圆|风传漏报天将晓|惆怅婵娟又隔年
絮乱丝繁不自持|蜂黄蝶紫燕参差|榴花最恨来时晚|惆怅春期独后期
恩沾一饭尚知酬|义重纲常岂负刘|惆怅淮阴何事业|断烟寒草不胜愁
秋半山丹树树空|几回惆怅恨痴风|那知九月明朝尽|个个枝头数颗红
几年惆怅荔枝红|妇荐孙擎寿媪翁|我亦得归无此乐|弟兄相对小灯笼
合是孤根在广庭|世间那得此云英|霓裳一曲天香散|惆怅瑶阶月自明
自知年几偏应少|先把屠苏不让春|傥更数年逢此日|还应惆怅羡他人
夏王山下月离离|宰树惊风不尽思|惆怅高人埋玉地|何人为写墓前碑
修篁台榭俯通津|幽轧西归别梦频|惆怅倚阑文酒地|月痕还待旧时人
冶城昔是王公宅|鹊噪乌啼异昔时|不见犊车催麈尾|莫年惆怅蔡家儿
高下寻花春景迟|汾阳台榭白云诗|看山怀古翻惆怅|未胜遥传不到时
翱翔艺苑少年时|曾听吾伊忘渴饥|他日橘林洲上馆|华颠惆怅旧题诗
钱郎去后国香残|万里同心半字难|惆怅对君湘浦客|聊将兰谱问平安
翰林十载擅才名|廷试南宫数与明|今日东行倍惆怅|重来投牒赴南城
别殿和云锁翠微|太真遗像梦依依|玉皇掩泪频惆怅|应叹僧繇彩笔飞
风轻帘幕燕争飞|到处烟花恨别离|倚柱寻思倍惆怅|映人匀却泪胭脂
倾危花界总花神|谁计还丹与反真|难说玉皇惆怅事|分明羞杀月中人
车书混一业无穷|井邑山川今古同|戊辰年向金陵过|惆怅闲吟忆庾公
强插黄花三两枝|还图一醉浸愁眉|半床斜月醉醒后|惆怅多于未醉时
惆怅庭前三树株|十年依旧一锥无|从今只作梅生活|底用江头千木奴
乌帽西归向我辞|久来忘却赠行诗|闻君歌罢还惆怅|转觉吟情愧往时
仙郎归奏过湘东|正值三湘二月中|惆怅满川桃杏醉|醉看还与曲江同
去年曾约看临池|往事如今不可追|正是独禁惆怅处|芭蕉院里雨来时
月华浮海绿烟收|曾照神光湖上楼|惆怅尘生白玉麈|诗盟从此负闲鸥
去年舣棹淘金驿|满目苍筠与绛桃|惆怅交游总泉下|独思江浦有于皋
青春行乐莫蹉跎|出海乌蟾等逝波|惆怅天随呼不起|江湖谁续散人歌
初见今年报信花|定从清浅缀横斜|无言对我应惆怅|不复当时处士家
芙蓉幕里千场醉|翡翠岩前半日闲|惆怅晋朝人不到|谢公抛力上东山
惆怅风前问落梅|既开不久底须开|芳心未忍轻离折|更遣残香度水来
镜湖湖水滑如油|狂客归来上钓舟|惆怅无因见李白|西风吹老芰荷洲
旧苑新晴草似苔|人还香在踏青回|今朝此地成惆怅|已后逢春更莫来
罗带江头蜕绣衣|人归香草谢家池|祇今玉树埋何处|惆怅僧房认得诗
联镳席帽杏园春|五见宫花照路尘|今日分携重惆怅|顺承门外草如茵
人间岂少嘉宾在|惆怅谁营剡下资|何似只携诗卷去|五湖烟雨伴鸱夷
高梧枝折凤皇飞|山色凝愁似死灰|惆怅暮春风雨暗|百禽多噪闹芳菲
见君失意我惆怅|记得当年落第情|出去无憀归又闷|花南慢打讲钟声
饭了呼童叠石门|雨馀幽事不胜繁|花残不用深惆怅|梧竹新阴又满园
荆门共弄江门艇|我与荆门是路回|因子望云一惆怅|明年消息杏花开
乐声催遍上华裀|回雪光中不见尘|今日山间易惆怅|当筵踏月更何人
惆怅溪桥古树凉|天涯行李岂能忘|已知山意多秋雨|自听泉声到夕阳
白下矶头绿树肥|宜春台上白衣归|山童把得琵琶在|惆怅开元旧谱稀
森然笔势聚干将|气轧钟王未肯降|惆怅当年铁钩锁|可能无意锁长江
锦帆隐隐到天涯|古道残阳泣暮鸦|莫为龙舟更惆怅|庆陵依旧看琼花
今夜调琴忽有情|欲弹惆怅忆崔卿|何人解爱中徽上|秋思头边八九声
小鸭鸦乌烟柳坡|䴔䴖属玉满晴莎|惠崇不作大年死|惆怅江湖春水多
处士何人为作牙|尽携猿鹤到京华|故山岩壑应惆怅|六六峰前只一家
昔人台馆此山隅|凤舞龙飞列帝居|二百年来几惆怅|人间何地觅华胥
梅萼才开已乱飞|清香时被好风吹|苦无疏影横斜句|空作主人惆怅诗
南国佳人夜捣衣|残砧声里减容辉|客怀听此堪惆怅|家在都城频梦归
始怜春草细霏霏|不觉秋来绿渐稀|惆怅撷芳人散尽|满园烟露蝶高飞
曲院犹存破屋斜|北山老子旧诗家|往来多少人惆怅|只见山茶一树花
髻根松慢玉钗垂|指点花枝又过时|坐久暗生惆怅事|背人匀却泪胭脂
买得园亭未有花|分明秋色在邻家|酒阑梦醒空惆怅|犹有馀香袭帽纱
蓓蕾微传春信真|几回梦想玉精神|不知月落参横处|犹有孤眠惆怅人
独酌花前醉忆君|与君春别又逢春|惆怅银杯来处重|不曾盛酒劝闲人
三年空望剡溪船|惆怅儿家宕子缘|却似蓬山风引去|不教凡质近神仙
水不西归月暂圆|令人惆怅古城边|萧条明早分岐路|知更相逢何岁年
平昔殷勤向物华|谁知憔悴客天涯|双桃栽罢还惆怅|忆得淮阳旧种花
惆怅巫娥事不平|当时一梦是虚成|只因宋玉闲唇吻|流尽巴江洗不清
风月怜君幸见分|老年春事正堪论|花枝照眼成惆怅|欲洗愁城欠一樽
怀中黄敕墨犹新|曾尾群贤步玉津|惆怅看花成昨梦|大输今岁赏梅人
杯盘丰腆胜陶令|园沼繁华减白家|惆怅佳辰掩蓬荜|不陪高会赏邻花
萧条壮客见王孙|谁说中原旧相门|今日行间为惆怅|白苹洲上有吟魂
闻君泽畔伤春草|忆在天门街里时|漠漠凄凄愁满眼|就中惆怅是江蓠
惆怅人间多别离|梅花满眼独行时|无家度日多为客|欲共山僧何处期
花影玲珑满绣林|自调绿绮背红窗|惆怅佳期学弘线|七条请怨不成双
夜寒孤坐强持杯|惆怅红颜对落梅|淑女未能忘旨酒|周南什里赋金罍
剪却牡丹春事休|莺应惆怅蝶应羞|绿阴满地无人见|倚遍栏干独自愁
千万乘骢沈司户|不须惆怅郢中游|几年白雪无人唱|今日唯君上雪楼
竹窗琴剑寓经旬|洗墨池边迹已陈|惆怅玉楼吟望久|眼中那复觅斯人
有穷兵死为游畋|惆怅佳人独上仙|试问单栖与同穴|可能云汉胜重泉
三间茅舍向山开|一带山泉绕舍回|山色泉声莫惆怅|三年官满却归来
金银楼观蔚嵯峨|琪树风凉秋渐多|徙倚危阑倍惆怅|月中犹见旧山河
不将尧舜等瞿昙|简语宁同卖菜添|惆怅老成无复见|一时流俗正清谈
病骨秋来似冻蝇|好山空忆去年登|今朝对景成惆怅|勉上西楼第一层
闻说群花烂漫开|知君醉赏不能来|临风对酒空惆怅|不得相从把一杯
寒冬何处不消魂|惆怅僧廊独掩门|浊酒岂能浇客恨|空教阴雨泣黄昏
风波缭绕半天下|鬓发苍筤一丈夫|惆怅江湖向时月|又来淮浦照樯乌
衡阳新雁几时归|惆怅佳人万事非|蓬首西风还拜月|夜凉赢得露沾衣
青县城边风日嘉|绕城杨柳冻晴沙|土人犹自思潘令|惆怅河阳千树花
心许征南破虏归|可言羸病卧戎衣|迟迟不见怜弓箭|惆怅秋鸿敢近飞
谁将酷烈千般毒|变作恩光一派深|惆怅先民不复见|更凭高处尽沈吟
正脉如今一线微|不堪惆怅泪交颐|冷云深没楚山顶|全体当年缩项时
芙蓉千树碧溪头|树下佳人独倚楼|惆怅不堪花落尽|秋江一曲写新愁
直道难容今古同|江边谁识玉堂公|万言书在人人读|惆怅相看是画中
二月中和气序均|酒酣偏觉长精神|之人欢会何稀阔|惆怅尊前更惜春
月下西山千万重|日光山气郁葱笼|鲛绡数幅须移得|惆怅如今无画工
强梳蓬鬓整斜冠|片烛光微夜思阑|天意最饶惆怅事|单栖分付与春寒
惊鸿舞歇鬓𩭹髿|玉笛楼东月未斜|惆怅华清人细语|自将心事问梅花
惆怅春残尽日中|新词欲写倦柔风|珠玑不逐猩毫落|意匠悠悠铸未工
相思无路莫相思|风里花开只片时|惆怅金闺却归去|晓莺啼断绿杨枝
金闺朝退暮归时|指点铅华尽赋诗|惆怅海棠花底事|有谁题咏有谁知
莫向蓬蒿恨不遭|梦魂曾钓海山鳌|当时不合轻仙事|惆怅灵风满碧桃
瑶房锦树曲相通|能几番春事已空|惆怅旧时吹笛处|隔窗风雨剥青红
赤壁矶前江急流|周郎功业莽悠悠|惆怅沙边雨中树|无言供作古今愁
江涵秋景雁初飞|沙尾长樯发渐稀|惆怅无因见范蠡|夕阳长送钓船归
飞花寂寂燕双双|南客衡门对楚江|惆怅管弦何处发|春风吹到读书窗
女几山头春雪消|路傍仙杏发柔条|心期欲去知何日|惆怅回车上野桥
惆怅朱颜镜里更|尚馀肝胆照人明|相逢不尽悲歌意|万里沧溟紫霓生
惆怅金泥簇蝶裙|春来犹见伴行云|不教布施刚留得|浑似初逢李少君
自问有何惆怅事|寺门临入却迟回|李家哭泣元家病|柿叶红时独自来
御柳丝长挂玉栏|不须惆怅百花残|还知三月春虽晚|好从金舆看牡丹
身似匡庐老病僧|闭门一衲坐腾腾|雨声惊断长安梦|惆怅西窗夜半灯
十月辛勤一月悲|今朝相见泪淋漓|狂风落尽莫惆怅|犹胜因花压折枝
高花古柳傍城闉|游目江城次第新|百感中来倚惆怅|满城烟雨满城春
直谅多为世所排|有怀长向我前开|暮年惆怅谁知此|南陌东阡独往来
几家茅屋楚江皋|遗庙丹青俯碧涛|惆怅独醒人已远|空馀哀怨寄离骚
掖庭秋夜苦偏长|燕寝遥焚一炷香|离别人间莫惆怅|下堂无语看参商
一春惆怅残三日|醉问周郎忆得无|柳絮送人莺劝酒|去年今日别东都
物外神仙自一家|等闲不许占烟霞|只今冰雪人何处|惆怅山前日易斜
哀笳遥起戍楼间|少见平原多见山|惆怅葫芦河上客|立残斜日望乡关
白波红日柘家湾|西望枞阳数朵山|惆怅归人辞我去|想过秋浦暮云间
照眼榴花酒入唇|愁颜衰鬓又逢春|御沟冰泮河鱼美|惆怅江波有钓纶
南邦遗迹在西良|凫雁依然满石梁|我向浮洲台上立|不胜惆怅到斜阳
楸树高花欲插天|暖风迟日共茫然|落英满地君方见|惆怅春光又一年
春深杨柳花拂楼|闲理琵琶自写愁|惆怅玉关人去远|珠帘不忍上银钩
惆怅重明竟未回|尘扬沧海劫前灰|谁期六合披攘际|得引屠苏是后杯
长江一苇浪花开|合国咸知不再来|千古凭栏一惆怅|岂知脚下滑如苔
槎牙老树响天风|寂历幽篁泣露丛|惆怅玉堂旧公子|故家陵庙月明中
病来久不上层台|窗有蛛丝径有苔|为报园花莫惆怅|故教太守及春来
湖上游船拨不开|芙蓉十里锦新裁|夜深风露非尘世|惆怅无人月下来
水叠鸣珂树如帐|长杨春殿九门珂|我来惆怅不自决|欲去欲住终如何
市酒郫筒去未还|宗人厚德敌刘宽|田歌社舞生惆怅|聊向樽前佐客欢
昨朝洛北阻游陪|惆怅中桥半醉回|泼火既经寒食雨|解酲须拨冻醪醅
此日寻君竟不逢|闲行直到最高峰|归时已是斜阳后|惆怅荒山寺里钟
旧随燕燕擅周诗|海北天南却背驰|惆怅同经弗同里|好怀长似燕差池
见雁南飞欲寄音|裂衣刳血写乡心|书成刬地添惆怅|又恐无人射上林
凌晨惆怅日行云|目断行云更怆神|万里一身归未得|高堂谁慰白头亲
花影玲珑满绣床|自调绿绮背红窗|惆怅佳期学弦线|七条哀怨不成双
扶持一疏满遗编|汉陛前头正少年|谁道恃才轻绛灌|却将惆怅吊湘川
石家金谷旧歌人|起唱花筵泪满巾|红粉少年诸弟子|一时惆怅望梁尘
酦醅初绿豆花香|稳胜河东旧索郎|今夜五更残月色|不须惆怅醉为乡
矫羞十五闭房栊|风雨无端妒守宫|玉镜台前倚惆怅|郎家不送荔枝红
洞庭如海山如黛|畴昔扁舟数往还|今日因君倍惆怅|功名无味钓槎闲
四山屏立水微茫|恰与三人共一航|惆怅鸱夷呼不起|自敲渔榜答沧浪
花自飘零草自荣|何须惆怅独关情|高轩日永成危坐|隔水风来闻锻声
虞泉冬恨由来短|杨叶春期分外长|惆怅浮生不知处|明朝依旧出沧浪
洞口斜阳海气蒸|茫茫宇宙想神凝|境非吾土终惆怅|不见温陵见万陵
坐令春水独徘徊|不见红尘拂面来|游客自归花自落|何须惆怅问谁栽
楚旗猎猎盖山红|回首咸阳一炬空|惆怅秦人虚用意|几年辛苦得山东
人生虽是有愚贤|到底天伦只一般|惆怅同安何处所|不堪岁暮更天寒
晓露光团白玉京|夕阳红沁赤霞城|蹉跎一日成今昔|惆怅花前落叶声
无姓无名越水滨|芳词空怨路傍人|莫教才子偏惆怅|宋玉东家是旧邻
雨馀林外夕烟沉|忽有蛙声伴客吟|莫怪闻时倍惆怅|稚圭蓬荜在山阴
邻笛寒吹日落初|旧居今已别人居|乱来儿侄皆分散|惆怅僧房认得书
梨花淡白柳深青|柳絮飞时花满城|惆怅东栏二株雪|人生看得几清明
冷月晴窗客下帷|孟轲贤母乐羊机|当年独解观兴废|惆怅堂前游子归
耳边犹似叹高山|忽断飘风去不还|君到夜台无李白|也堪惆怅忆人间
春水重林旧草庐|半村残雨带归渔|空山不是无猿鹤|惆怅何人更隐居
离家六度见清明|知是何时出帝京|今日登临倍惆怅|好山多似豫章城
若讷希文受责均|前贤初岂有冤亲|暮年颍上还惆怅|引得无穷射羿人
梳行讹杂马行残|药市萧骚土市寒|惆怅软红佳丽地|黄沙如雨扑征鞍
苍崖千仞俯黄流|滚滚波声大地浮|惆怅灵槎无复见|壮怀祗拟付神游
高韵知难折简呼|溪头扫地置芳壶|梅如解语应惆怅|昔日名流一个无
旧恨新愁只自知|高楼独上思依依|红颜未老恩先断|惆怅当年意尽违
路出双湖烟树东|舟行长是雨兼风|梦回重有离家恨|惆怅春寒此夜中
茸茸小雨弄春晴|已有狂花未见莺|便使一年惆怅在|晓窗寒梦别轻盈
大夫去作栋梁材|无复清阴覆绿苔|惆怅月波亭上望|夜深惟见鹤归来
千里长河一旦开|亡隋波浪九天来|锦帆未落干戈起|惆怅龙舟更不回
瓦盆春酿忆同倾|乡社逢迎有笑声|满目芙蓉秋又晚|不胜惆怅去年情
黄金台上暮云层|惆怅无媒欠一登|暂敛声光归旧洞|缘萝阴底看阳冰
两年为客逢秋节|千里孤舟济水傍|忽见黄花倍惆怅|故园明日又重阳
惆怅秦城送独归|蓟门云树远依依|秋来莫射南飞雁|从遣乘春更北飞
满空寒雨度潇湘|楚水燕云道路长|惆怅故人千里别|好传尺素过衡阳
不见沙上双飞鸟|莫取波中比目鱼|重过三沟特惆怅|西风满眼是秋蕖
琴对高山剑倚天|枫桥月落夜孤眠|钟声惊破还家事|惆怅江湖万里船
到家几日南荒去|文水江头送别时|惆怅吞声泪垂血|此情只有两心知
春光浓里更江行|画舫分明是水亭|出了真阳恰惆怅|数峰如笋雨中青
诗来读罢亦伤神|惆怅两翁苍与芸|聚首当时惭我少|祗今一老独深云
沙河云合无行处|惆怅来游路已迷|却入静坊灯火空|门门相似列蛾眉
从来迂阔笑吾儒|果是真儒亦未迂|邂逅平原话新事|一番惆怅掩残书
暮春风景初三日|流世光阴半百年|欲作闲游无好伴|半江惆怅却回船
忽闻春尽强登山|却笑孤云未是闲|惆怅仙翁何处去|寻真不见又空还
买鹤修琴罄俸钱|朝来棒檄心茫然|罢琴惆怅鹤起舞|飞上丹霄宁受怜
北狩当年事忍闻|至今惆怅靖南军|可怜血战残衣在|板子矶头几片云
一岁今朝是岁除|旅人况复在离居|从来牛女成惆怅|乌鹊桥边莫寄书
春水绿波生柳塘|横吹掩抑复悠扬|今朝送别已惆怅|前时渡江犹断肠
惆怅人间万事违|两人同去一人归|生憎平望亭前水|忍照鸳鸯相背飞
曾经此地一悲歌|东望营丘西大河|惆怅当年曾赐履|茫茫故垒野烟多
九华闲望簇清虚|气象群峰尽不如|惆怅都南挂冠吏|无人解向此山居
亚尹故居经几主|只因君住有诗情|夜吟邻叟闻惆怅|七八年来无此声
来时健笔佐嫖姚|去折槐花度野桥|谁见尊前此惆怅|一声歌尽路迢迢
南来日日望新年|今日新年到眼前|笑语妻儿莫惆怅|即随归燕上归船
自是寻春去校迟|不须惆怅怨芳时|狂风落尽深红色|绿叶成阴子满枝
天涯花信误心期|狼藉残红只往时|怪底小怜浑不睡|夜深惆怅梦周师
悲秋应亦抵伤春|屈宋当年并楚臣|何事从来好时节|只将惆怅付词人
翠壁苍云锦绣开|夜凉萝月满松台|思君不见梅溪上|惆怅天风万里来
故老相逢竹外村|能谈旧史忆乾元|大儿昨日从军去|惆怅无人给晓昏
锦翼花冠安在哉|雄飞雌伏尽尘埃|一双童子应惆怅|不见真人更猎来
一定空山五百年|不须惆怅启颓砖|路傍多少麒麟冢|转眼无人赠纸钱
一番旧事总成空|莫使相思梦里逢|惆怅阳台云共雨|阳台今隔几千重
青山点点雨初过|黄叶潇潇霜已多|惆怅美人秋水外|晴窗掩卷奈愁何
停骖惆怅圣安寺|旧时轮奂想翚飞|前朝已落王承福|后堂空祀李宸妃
洛阳风景实堪夸|几处楼台处处花|尽是齐王修种得|如今惆怅似无家
凌波尘袜恐非真|今古传闻解佩人|惆怅仙魂招不得|蕊珠宫里自秋春
新莺啼遍旧皇州|端水无情日夜流|惆怅美人何处所|不堪重上阅江楼
突兀波心倚翠空|他年金碧照鱼龙|火烧水转休惆怅|且看中流树荫浓
一声暮笛穿云裂|数点昏鸦破雨飞|惆怅满颠丝样白|倚门伫立望谁归
阑干风冷雪漫漫|惆怅无人把钓竿|时有官船桥畔过|白鸥飞去落前滩
一般虫韵搅谁酸|灰死垆欹共懒残|饶尽人间惆怅事|小萤冲月掠丛寒
眼穿只候卖柴回|今日堡城门不开|籴米已无消息至|黄昏惆怅下山来
孤山处士旧时家|门巷深深一径斜|惆怅诗魂呼不醒|只留明月照梅花
又见桐花发旧枝|一楼烟雨暮凄凄|凭阑惆怅人谁会|不觉潸然泪眼低
秦陵汉苑参差雪|北阙南山次第春|车马满城原上去|岂知惆怅有闲人
登高步斜阳|四望心悠哉|莫愁黄昏近|会有明月来
袖寒倚修竹|暗起著人香|联影黄昏月|亭亭上璧珰
黄昏蚊扑扑|白昼蝇营营|天地一红炉|几人得聊生
溪水流东去|垂杨对我门|凄凉断桥路|残月照黄昏
玉笛未黄昏|冰滩已清浅|疏影不胜妍|愁心为谁远
乌鹊语千回|黄昏不见来|漫教脂粉匣|闭了又重开
访师师不遇|礼佛佛无言|依旧将烦恼|黄昏入宅门
黄昏鸟飞绝|夜半猿啼切|纸帐寒不眠|开门见猛雪
月影黄昏后|诗天眼界宽|野香寻得见|石背一枝兰
点检苔花晕|微茫拄杖痕|酴醾几开落|山雨湿黄昏
黄昏入夏口|无计问刘琦|假若不逢君|流落安所之
往事都如梦|流年只断魂|不堪春尽日|细雨欲黄昏
片月冷黄昏|家家静掩门|避秦人不见|山犬吠江村
不见西街客|归来即闭门|胡床面南树|鸟鹊啅黄昏
暝翳寒城雨|明催古路人|胸中纷扰梦|断我几黄昏
愿结交加梦|因倾潋滟尊|醒来情绪恶|帘外正黄昏
金屋渐黄昏|香凝锦幄温|未曾辞汉苑|哀怨与谁论
牛归坡草煖|船系岸花零|白堕尊同卧|黄昏月照醒
雄风摇碧绿|画角吊黄昏|一带分江记|双峰点海门
歌声何处动|独立又黄昏|自愁成感叹|不是怨君恩
公为名利隐|我为名利来|羞见先生面|黄昏过钓台
黄昏兵气结|惨淡带风沙|小猎归营晚|催人急暮笳
赤叶明村径|清泉漱竹根|地偏车马少|山气自黄昏
我屋罗浮下|黄昏月近人|群芳摇落尽|见此一枝春
万仞冰梢折|春回客未归|黄昏掩门后|教熨看花衣
月色天心定|波光鼎足分|一湖如白昼|谁信是黄昏
柳暗溪桥路|云封古洞门|牧童村外笛|驱犊下黄昏
屏灯红灼烁|窗月正黄昏|印出横斜影|分明竹外村
香暗随风度|飙飙不欲存|闻香意何限|花自到黄昏
别酒莫辞醉|离歌难重论|一枝新绽柳|和雨泣黄昏
绣帐博山炉|银鞍冯子都|黄昏莫攀折|惊起欲栖乌
岁暮天涯客|黄昏蝙蝠飞|高楼人不到|小雨怯单衣
墟里黄昏候|投林鸟雀哀|渡头钟隐隐|风送普陀来
白日欢情少|黄昏愁转多|不知君意里|还解忆人摩
把酒莫辞频|呼童更疾温|清明三月节|庭院又黄昏
殿前轮直罢|偷去赌金钗|怕见黄昏月|殷勤上玉阶
黄昏澹烟晴|风健香骨透|炼金呈赤心|山月惜孤瘦
一白不受采|重玄今罢论|窗前有绿竹|密雪打黄昏
黄昏初入夜|漏促九天春|各自随缘意|悲欢旧亦新
低云不断风仍急|细雨无声晚更稠|千里思君常在眼|黄昏天意自春愁
一栋翚飞锁白云|几看瑶月到黄昏|龛灯未灭僧初定|风挟潮声到寺门
风餐雨宿岂堪论|夜夜船移处处村|更有无情是明月|照人离色近黄昏
未到黄昏紧闭门|怒雷挟雨过前村|老夫熟睡浑不觉|风捲涛声入梦魂
一树梨花春向暮|雪枝残处怨风来|明朝渐校无多去|看到黄昏不欲回
酆都香稻字重思|遥想飞魂去未饥|争奈野鸦无数健|黄昏来占旧栖枝
绣户深沉半掩门|玉窗愁对月黄昏|闲垂翠帐何曾寐|熏尽金笼总不温
青苔白石鱼鳞腥|尽日独拳寒雨汀|疑是晴江沙上雪|黄昏一点不分明
黄昏饮马伴交河|吟著唐人出塞歌|后四百年来到此|夕阳衰草意如何
当年齐赵倚黄昏|曾叹蒙恬灭子孙|一日上天沾五鼎|依然蜚粟度龙门
老杜骑驴入草堂|独怜江路野梅香|定知深院黄昏后|疏影横斜更断肠
观里多时道士憎|只知贪酒百无能|黄昏钟了无人迹|借得邻房一盏灯
别酒同倾九日前|谁知此别即千年|疏香阁外黄昏雨|点点苔痕尽黯然
江头数顷杏花开|车马争先尽此来|欲待无人连夜看|黄昏树树满尘埃
夜寒池面结冰花|谁识吴姬张丽华|待到黄昏斜月吐|暗香疏影属林家
高林曾记旧黄昏|下笔生春昼掩门|剑器低昂动山岳|翠蛾谁解忆公孙
千山环拱号烟村|名曰烟村却不村|路入清湘徒旅众|坐看扰扰到黄昏
今年秋热倍常年|更住西峰落照村|最是樱桃梢上日|裴回不落等黄昏
下缆吴城古树根|打头风紧欲黄昏|雁声南去蒹葭响|灯火家家半掩门
一声残角送黄昏|独倚阑干空断魂|竹影扫阶尘不动|自挨明月闭柴门
年年秋色饱云门|留滞殊深圣主恩|莫向山城轻白日|请看风雨易黄昏
依倚春风雨净瓶|暮林摇落避真清|暗香似与常娥约|来借黄昏淡淡明
雨后风凉暑气收|庭梧叶叶报初秋|浮云尽逐黄昏去|楼角新蟾挂玉钩
两两蝉声送夕阳|竹阴移绿上藤床|黄昏急雨无多子|喜得今宵梦亦凉
华清别馆闭黄昏|碧草悠悠内厩门|自是明时不巡幸|至今青海有龙孙
香销泥污意徘徊|掠地回风玉作堆|愁绝黄昏无一语|怕看孤月上窗来
欲将修短问乾坤|独对残灯拭泪痕|人面不知何处去|独留青冢尚黄昏
阑干倚遍更消魂|春到淮南得几分|袅袅柳枝烟雨湿|画楼残角送黄昏
东风无力近黄昏|花事萧条半委尘|开到海棠还细雨|飞来江燕已残春
一行疏柳对柴门|又见荒烟上晚村|日日墙阴观日影|人生消得几黄昏
短棹孤篷一叶槎|南周村里访俞华|还家已及黄昏后|细雨斜风两岸蛙
隔窗浑似李夫人|江月多情为返魂|宛是依依旧颜色|向人憔悴立黄昏
林塘幽窈隔桑村|风磴崎岖接石门|雨过茅茨忘赤日|云深篁桂易黄昏
天遣幽花两度开|黄昏梵放此徘徊|不教居士卧禅榻|唤出西厢共看来
萧萧古道西风雨|惨惨黄昏匹马行|未遇功名莫嗟叹|逢时更自忆平生
烟中芍药朦胧睡|雨底梨花浅淡妆|小院黄昏人定后|隔墙遥辨麝兰香
春馀池圃似郊村|吏散斜晖半府门|燕雀不知争底事|啁啾言语到黄昏
弓鞋罗袜细温存|偏爱春泥印齿痕|看到阊门天欲暝|六街灯月照黄昏
自插斜枝垫角巾|诗狂又有老精神|黄昏酒醒欲归去|月出山来唤住人
老树清溪映白沙|可人竹外一枝斜|黄昏信步前村去|香到松林卖酒家
碧沙官渡柳摇新|灯火萧条不负春|谁道黄昏先闭户|天街雪色更宜人
来到栾城更著忙|晓庭袍笏自薰香|黄昏不见双凫影|三五空馀雁鹭行
春江一曲绕孤村|鹤有双雏竹有孙|爱听沧浪临水坐|背人新月弄黄昏
黄昏溪上语人稀|零落交游我独悲|有约不来过夜半|谁收松下著残棋
名山几度欲寻幽|此日虽来不暇游|一棹黄昏过山下|疏灯络纬满林秋
清江杨丞天下奇|每能拈笔写横枝|暗香疏影黄昏后|曾忆掀篷对月时
学画蛾眉独出群|当时人道便承恩|年年不见君王面|花落黄昏空掩门
作花莫作坟前树|三月清明便化泥|犹道春来愁尚浅|黄昏添上子规啼
短棹不归双鹤去|一邱烟草寄山阴|水边疏影黄昏月|无限风骚在客心
良人平昔逐蕃浑|力战轻行出塞门|从此不归成万古|空留贱妾怨黄昏
故人散尽独君存|风雨相逢海上村|尊酒饮阑言不尽|更留馀烛照黄昏
门掩春深过客稀|绿阴时复数红飞|疏帘半捲荼蘼雨|小立黄昏待燕归
独吟沂泗向黄昏|漠漠云天远近村|前月小陂今夜思|细分诗帖与诸孙
三年羁旅逢寒食|万里江山隔故园|坟墓荒凉谁拜扫|东风吹泪湿黄昏
蝶老花残燕不归|酒阑香尽客来稀|多情只有黄昏月|依旧清光照琐闱
北风吹雪满山隈|踏遍溪桥不见开|水月黄昏香影寂|不知何处折归来
纱窗日落渐黄昏|金屋无人见泪痕|寂寞空庭春欲晚|梨花满地不开门
日日池边载酒行|黄昏犹自绕黄英|重阳过后频来此|甚觉多情胜薄情
簨𥲤高悬于阗钟|黄昏发地殷龙宫|游人忆到嵩山夜|叠阁连楼倚太空
似剪春云落小轩|莫惊无语又黄昏|西风过后仍留尔|不为炎凉去住门
天阴连日不成雨|古寺无人鸟雀喧|立尽黄昏门半掩|缩肩裹被作猿蹲
萌芽浇灌已成丛|一一深红间浅红|偏近黄昏颜色好|分明秋景画图中
晚来索笑向晴檐|独立黄昏半捲帘|自折芳枝嗅琼蕊|忽看高树挂银蟾
一天和气到柴门|槛内兰芽也玉温|静炷衙香谁与伴|慈悲大士共黄昏
俗缘不许伴僧斋|错喜重阳避酒杯|谁拟衰翁对衰菊|黄昏犹有白衣来
一番勒花寒阵过|几竿搓柳日痕流|新阡绀幰迢迢去|往事黄昏恰恰愁
旧笺新墨未曾乾|如倚黄昏月下阑|不是一枝斜更好|令人误作蜡花看
寒欺雪勒未逢春|照影今宵借月魂|可惜孤山吟已尽|后来幽绝几黄昏
雨声欲断气氤氲|小阁浮空自吐吞|古木苍烟何处寺|数声青板报黄昏
照水疏花冰有晕|横窗瘦影玉无痕|孤山月冷黄昏后|拄杖曾敲处士门
西风淅淅收残暑|庭竹萧疏报早秋|砌下黄昏微雨后|幽蛩唧唧使人愁
战血依稀带雨新|黄昏白上尽青燐|将军间道无奇策|一败韶阳误汉人
书剑三年入病乡|功名心碎万人场|月来风静黄昏后|零落梅花十指香
黄昏封印点刑徒|愧负荆山入座隅|却羡卞和双刖足|一生无复没阶趋
客舍黄昏独倚阑|月光一片望中寒|应知此夜深闺妇|肠断蛾眉不忍看
古寺虚无玉殿存|美人环佩响黄昏|多情最是萋萋草|不没胭脂井上痕
无路能酬国士恩|短亭寂寂到黄昏|回肠一寸危如线|赖得商山未有猿
雁行斜拂雨村楼|帘下三重幕一钩|倚柱不知身半湿|黄昏独自未回头
黄昏独立佛堂前|满地槐花满树蝉|大抵四时心总苦|就中肠断是秋天
十日工夫不到诗|绳床兀兀夕阳低|黄昏几点敲窗雨|又是西风趱木犀
春寒恻恻掩重门|金鸭香残火尚温|燕子不来花又落|一庭风雨自黄昏
二女南来正断魂|那堪风雨又黄昏|潇潇无限相思泪|都作江边竹上痕
茶灶熏炉与笔床|黄昏待月在东厢|无人知得花清处|影落寒池水亦香
沙场如雪月黄昏|舞剑高歌对酒樽|醉向健儿夸独异|赤身无一箭刀痕
霜竹凄清带雨喷|湿烟粘草近黄昏|谁教吹暗千林绿|不道飞花正断魂
晒罢空庭药果收|闭门无睡却梳头|过门几点黄昏雨|分与虫声半霎秋
花落花开春自迷|白云流水客东西|独眠野店无灯火|雨湿黄昏杜宇啼
城边暮雨掩残罾|野店黄昏飐客灯|风俗他乡曾不辨|隔溪人指是毗陵
梅花寂寂几黄昏|见说青毡属耳孙|欲访咸平旧香影|无僮无鹤暗销魂
一帘风雨搅黄昏|归思无边客倚门|乌贼江鱼潮后市|龙山渔浦渡头村
玉骨冰肌压众芳|鹅溪半幅贮春光|黄昏月淡霜风紧|只欠窗前影与香
老树经霜带夕晖|十围横跨小桥西|群鸦不怕云巢冷|夜夜黄昏来上啼
黄昏院落雨潇潇|独对孤灯恨气高|针钱懒拈肠自断|梧桐叶叶剪风刀
纱窗日落渐黄昏|鲁国诸生半在门|此日送君须尽醉|今朝花落更纷纷
深院莺啼静掩门|博山垆火拨黄昏|金蟾啮锁空何意|斜印梅梢片月痕
日日红林饱血腴|尚将馀力咬枯株|高亭素壁黄昏后|疑有悲风落坐隅
积雨空阶生绿衣|幽幽点点弄秋姿|黄昏楼角看新月|还是去年牛女时
欲知浮动近黄昏|风有清香月有痕|貌得玉妃真面目|缟衣无复夜敲门
平阳拊背穿驰道|铜雀分香下璧门|几向缀珠深殿里|妒抛羞态卧黄昏
偷将行雨瑶姬佩|招得凌波仙子魂|幽韵清香两奇绝|小窗斜月伴黄昏
买得吴船系柳根|潞河新雨过黄昏|都门只隔烟中树|一夜寻君苦梦魂
合浦珍珠光照夜|结为帘幕价连城|玉钩不上黄昏后|十二琼楼月倍明
为闻高隐访遗孙|只有孤山独自存|怅望咏梅人不见|寂寥惟度月黄昏
藤梢棘刺失朱门|空想当年载酒樽|天色重增行客恨|东风吹雨湿黄昏
嘉诺本期山顶宿|却寻归路下黄昏|风前岩草揶揄态|愧面仓皇出洞门
看尽西园十里梅|黄昏寒月趁人回|要圆一段清游事|更访仙宫索茗杯
更声随雨动谯门|颇似听泉宿楚原|客里青灯如骨肉|独能相待向黄昏
不违旬日便开尊|底事今年静掩门|一十二番三五夜|独留明月到黄昏
黄昏茅店带星入|清晓竹舆蒙露行|客路三千年五十|对人犹说是归耕
百卉未春先入选|玉堂梦远老侵寻|黄昏耿立无人过|唯有素娥知此心
翠实堆盘对绿樽|清香尚想月黄昏|主人合试调羹手|病叟难忘止渴恩
宝刹翚飞切紫霄|况莲开士木绵袍|黄昏尚倚危楼望|反照南荣呗梵高
雪晴寻路入华原|绝爱清江抱远村|行处祇贪幽树好|不疑山谷易黄昏
春寒不敢出篱门|且拨深炉煖酒樽|见说梅花风打尽|冷清清地月黄昏
每到山边与水边|有梅花处忆逋仙|湖光清浅黄昏月|招得先生在眼前
玉箫吹断几黄昏|南国风流竟莫论|帝子不悲秋色晚|墨痕何以著啼痕
忙处人多静处稀|芦花风急梦将飞|莫教一枕黄昏雨|直待邯郸觉后归
昼短偏知驿路长|黄昏又泊水云乡|此身强卧篷窗下|心逐飞鸿到武昌
微茫灯火共荒村|黄叶漫山雪拥门|三十九年何限事|只留孤影伴黄昏
秋阴漠漠掩重门|宝鸭香消火尚温|南雁不传沙漠信|满庭衰草自黄昏
黄昏帘幕人谁卷|暮雨阑干客自凭|独自不知多少恨|一池荷叶碎秋声
雪压南枝冻未消|山禽和梦立寒梢|分明一片黄昏月|留向禅床伴寂寥
醉时感慨醒来闷|贫用奔波病却眠|白日无聊更无暇|黄昏独到穗帷前
边无音信暗消魂|茜袖香裙积泪痕|海燕归来门半掩|悠悠花落又黄昏
弄溪终日到黄昏|照数秋来白发根|何物赖君千遍洗|笔头尘土渐无痕
相门有子降王门|讵讶当年齐偶尊|忆得凤凰台上月|渭阳深处照黄昏
此夜秋怀谁得知|幽虫相语替人悲|自从啼破黄昏后|直到寒窗无月时
满地花阴不闭门|琵琶抱恨立黄昏|妾身不似天边月|此夜此时重见君
伴我林间倒一樽|西湖紫翠变黄昏|鸟迁深树鱼依藻|客散樽空亦闭门
庭院深深早闭门|停针无语对黄昏|碧纱窗外初生月|照见梅花欲断魂
分得淇园一两竿|雨中清晓月黄昏|凭君莫向潇湘看|看到潇湘却厌繁
楮幌春生斗底房|不知冰结夜来霜|无因领略黄昏月|只遣疏钟管暗香
落霞残日罢空楼|月挂黄昏破客愁|天上幸无封拜事|谁教蟾影曲如钩
樱桃花落正黄昏|谷鸟惊飞客在门|想得老僧春未出|竹根深雪屐无痕
不见居人只见村|离家茅屋又黄昏|面前沧海来无际|闻说占城对县门
晚至天心过半轮|微微清影照黄昏|忘眠任到三更鼓|留住馀光件酒樽
吴水迢遥接楚云|瑶台清露滴黄昏|当时谁向苍梧望|休信斑斑竹上痕
到此黄昏飒飒风|岩头只见药炉空|不堪花落烟飞处|又听寒猿哭晦翁
龙脑香消宝钏温|梨花明月淡黄昏|自缘妾命生来薄|非是羊车不到门
曀曀重阴昼不分|归鸦林里认黄昏|人间春信知多少|但觉轻寒入梦魂
晚西寒雨湿黄昏|爱睡山僧已闭门|独自倚栏还独笑|男儿心事与谁论
一岸茭芦何处村|小舟荡漾日黄昏|栖鸦散乱风惊柳|渔火清荧人倚门
因甚年来可作诗|奈何人老又春归|流莺不忍花离披|啼到黄昏犹自啼
叫入青云忆弟兄|影随双翮见分明|黄昏独过秋江上|自拣芦花歇又惊
行荒尽日见孤村|室内无人昼掩门|无数寒鸦啼断树|凄风苦雨又黄昏
黄昏桥上据胡床|青霭濛笼总是香|未说居閒南面乐|且乘北面十分凉
年时清话几黄昏|双桂亭前竹外门|离合盛衰方感旧|忽逢新句动诗魂
钟动黄昏山寺秋|白云红树隐沙洲|老僧闲坐心无事|独对门前江水流
风雨黄昏自掩扉|灯前时复一歔欷|儿曹相问缘何事|为道君侯早晚归
淡似衡山雾已开|浓如雨意黯阳台|黄昏天际迷归鸟|错认林梢不下来
历历风沙貌得真|两雏牵挽意逡巡|不知野店黄昏后|谁画当年断臂人
无聊病酒对残春|帘幕重重更掩门|恶雨斜风花落尽|小楼人下欲黄昏
无心孤月似相知|一度开窗一度思|常是梅花枝上白|黄昏直到五更时
黄鞠初开白露零|淮河水落远山青|一声雁度秋云冷|吟到黄昏月满庭
二十七年前应诏|黄昏同上木兰舟|江山依旧人琴寂|白首南迁泪迸流
古木寒林欲断魂|家山落日近黄昏|相从便问桃源路|绝顶人行何处村
汉宫春色傍黄昏|曾谒金门奉至尊|月上海棠人寂寂|焚香百拜感皇恩
抛书闲倚店家门|往事关心孰共论|燕子未归春尚冷|一帘细雨湿黄昏
山上离宫宫上楼|楼前宫畔暮江流|楚天长短黄昏雨|宋玉无愁亦自愁
黄昏月姊剪云开|夜半雷车载雨来|晨起钩帘望霄汉|风花吹堕万璚瑰
笔端唤醒玉梅魂|满袖春风不见痕|未许捲帘新月上|却教烟雨恼黄昏
月色清寒早闭门|秋虫依旧语黄昏|老人心事浑如此|旧住芗岩水石村
林外啼禽自往还|风前诗客倚栏干|小园门锁黄昏月|耿耿幽姿半夜寒
竹篱曲曲水边村|月澹霜清欲断魂|商略前身是飞燕|玉肌无粟立黄昏
榾柮烟消纸帐温|梅花雪影共黄昏|兴来我欲闲相访|分付奚童莫掩门
水亭相对已黄昏|静数飞萤过小园|窗下孤灯自明灭|无陶独自懒扃门
黄昏也待睡些些|月影撩人故故斜|帘幕数重花万叠|愁来只是不能遮
坝北坝南河水平|客船争缆水云腥|乡音吴越不可辨|灯火黄昏如乱星
山馆萧条冷似冰|黄昏四壁但蛩声|无端更恶飞萤点|强起前檐斗月明
西风湖水漾秋痕|短褐残编日闭门|忽见江城上明月|野船村酒弄黄昏
风雨无情断送春|牡丹谁与伴黄昏|枕书睡去觉来晚|庭鹤一声惊旅魂
旋籴街头米数升|黄昏看上店身灯|明朝山路闻饶石|买得乌骡喜不胜
春波微绿草连门|寒食烟光可断魂|细雨隔帘烟火灭|落花风动欲黄昏
绕寺千千万万峰|满天风雪打杉松|地炉火暖黄昏睡|更有何人似我慵
处处兵戈路不通|却从山北去江东|黄昏欲到壶关寨|匹马寒嘶野草中
回桡容易及黄昏|窄港争先水半浑|舆卒篙工相唤处|醉中知近小南门
一朵萧然带墨痕|玉阑干畔倚黄昏|也知不作金棱碧|何用韩郎为染根
黄昏鼓角似边州|三十年前上此楼|今日山城对垂泪|伤心不独为悲秋
冰肌翠袖淡无痕|照影罗浮江上村|霜鸟寒蜂解清意|徘徊风月欲黄昏
斑斑罗袖湿啼痕|深恨无香使返魂|豆蔻花存人不见|一帘明月伴黄昏
绿树柴门一抹村|鹧鸪啼处又黄昏|落花流水皆离思|行客凄然欲断魂
伐木宁辞活计疏|苍苔白石雨晴初|归来饱饭黄昏后|还向窗前读古书
宫草平阶拥泪痕|檐禽浙浙送黄昏|君王岂是并州估|明月梨花独掩门
送春骤雨若倾盆|霁晓漫漫潦涨翻|自愧未穷观水术|石阑徙倚到黄昏
幽栖地僻经过少|钟梵声中掩竹门|唯有多情枝上雪|暗香浮动月黄昏
孤山岁晚水迢迢|竹外横斜挂绿么|吟到暗香疏影句|黄昏月上雪初消
坐画寒灰一豆红|梅花窗下胆瓶中|只应相伴黄昏月|情绪怜君与我同
黄昏一雨到天明|梦里丰年有颂声|起望平畴烟草绿|只今投笔事农耕
雪欲漫山冰未澌|梅花破雪吐寒枝|溪桥渐见黄昏月|应有横斜倒影诗
似隔重云白鹭汀|何人深处独泠泠|一声幽咽黄昏后|飞落微霜着纸屏
空斋疏雨又黄昏|那复孤灯坐掩门|纵道异乡常不雨|举头看月也消魂
笙歌散后归深院|花柳阴中过曲廊|静掩金铺三十六|黄昏处处𦶟衙香
篇章近日更腾掀|字字含容八万门|临水可怜人则远|浮云澄淡月黄昏
雪瀑交飞谷口喧|石桥虎过渐黄昏|瘦筇问我谁为伴|笑指攀厓下树猿
烟湿银床寒叶多|迥文欢织又停梭|黄昏户外连天雨|谁认春江旧绿波
两两三三听事人|陶然都是醉乡民|黄昏点鼓移舟去|扬子湾头月似银
吟肩瘦耸白云根|兴绕孤山水竹村|月上南枝诗未就|暗香疏影又黄昏
高盖山头日影微|黄昏独立宿禽稀|林间滴酒空垂泪|不见丁宁嘱早归
小春梅玉点烟村|花信从今第一番|缘底吟窗印疏影|梢梢偃月破黄昏
别来公署易黄昏|心曲凭谁与细论|宦海风波无定处|相逢何日对芳樽
凤凰城里花如海|选集诸人守部门|此老久渔双脚浪|岛烟湖雾又黄昏
湖上团团三十里|若非杨柳即楼台|城门未锁黄昏月|更住旗亭把一杯
巧画蛾眉独出群|当时人道便承恩|经年不见君王面|落日黄昏空掩门
黄昏雪意未全成|寒入重衾晓更清|风里未看穿幕片|梦中先听打窗声
绿竹翛翛隔短墙|黄昏凄雨洒潇湘|梦回窗掩银釭冷|蟋蟀声中秋夜长
长门花泣一枝春|但保红颜莫保恩|翠辇不来金殿闭|月明花落又黄昏
真香暗逐微风远|疏影低随淡日斜|好在黄昏清浅意|一时收拾付诗家
小雨丝丝欲网春|落花狼藉近黄昏|车尘不到张罗地|宿鸟声中自掩门
书叶翻风傍酒樽|庭槐清影荫黄昏|新萤一点南窗下|来约灯花伴梦魂
雨馀山色媚晴晖|无事孤云自在飞|坐到黄昏尤不恶|载将明月满船归
黑风吹雨又黄昏|鸡犬数声何处村|身在岭云飞处湿|不关别泪溅成痕
泛泛轻舟泊钓矶|芦花吹雪梦将飞|莫教一枕黄昏雨|直待邯郸觉后归
千崖过雨欲黄昏|钟鼓朝真未掩门|自是此峰饶紫气|不关曾著五千言
晓牧侵星大暑天|昼寻芳树绿阴眠|惜牛不使冲残日|归带黄昏饮小川
西风凄断到黄昏|新旧遗阡洒泪痕|已向麒麟悲往事|更从青草吊香魂
霜玉肌肤冰雪魂|春风庭院月黄昏|儿曹不解吟翁意|无雨无风也闭门
露拂蔷薇不太深|春风庭院晚阴阴|来迟未入黄昏句|谁唤钱塘人姓林
姑射仙人冰雪姿|天寒翠袖立多时|分明一片黄昏月|照见贞心只自知
朱门巧夕沸欢声|田舍黄昏静掩扃|男解牵牛女能织|不须徼福渡河星
朝出看花车暮回|辕西东望复徘徊|黄昏蜂蝶休虚闹|明日深枝花更开
祇许春水细有声|不容灯焰恼黄昏|是为白石清泉伴|乞与蒲团便垛根
灵枢先生出三指|看尽世间人作鬼|我有一把黄昏根|出君五脏为君洗
春早寻花入内园|竞传宣旨欲黄昏|明朝驾幸游蚕市|暗使毡车就苑门
草满咸平古屋基|梅花几度换横枝|黄昏若看一潭月|不出林逋两句诗
山北寒云去复还|黄昏院落雨珊珊|数声捎入芭蕉上|不道愁人独倚阑
渴龙夜饮鹅池水|喷落孤山雪后枝|不是清香暗浮动|黄昏庭院有谁知
一尊相属语黄昏|密雪飘零正满门|记得江桥回马处|冷香应断玉梅魂
高秋滴阶雨作泥|黄昏争林雀欲栖|临窗一饭颇简快|半升脱粟浇黄齑
裹衲孤眠何处村|夜深吠犬若黄昏|吟怀欲出寻僧去|寒月斜光未过门
一编净度出玄文|因憩书窗醉酒尊|儒释未须谈一二|且于花下立黄昏
南徐江上月黄昏|谁嚼寒炉对酒尊|满耳□风全不竞|空烦公主嫁乌孙
精神交月不交尘|看到黄昏故可人|拈出孤山难状处|一年诗债又从新
云衢千里路漫漫|水碧沙明夜满滩|何事黄昏尚凝睇|伴人孤影隔江寒
易来难去家半里|似有还无雨数丝|烂醉池边野花下|黄昏犹有未成诗
清山寂寂水悠悠|独坐黄昏月上楼|一鸟不鸣人迹绝|乍闻天籁似迎秋
花前立鹤小如童|天锡湖山属此翁|留得黄昏旧时月|至今长照水仙宫
玉骨冰姿过眼空|却烦摹刻倩诗工|暗香错莫知谁写|多谢黄昏一阵风
宋家飘泊到厓门|终古令人一怆魂|此际征帆不可渡|满天风雨下黄昏
数亩低田流水浑|一树高花明远村|云阴拂暑风光好|却将微雨送黄昏
楸花落尽楝花繁|门巷人稀半是村|好事凭谁消湿热|一帘疏雨下黄昏
浓阴柳色罩窗纱|风送炉烟一缕斜|庭草黄昏随意绿|子规啼上木兰花
方塘盎盎带泥浑|远草青青没烧痕|只道雨晴春昼永|归时不觉已黄昏
山寒春静早关门|新月微光照短垣|可恨暮云欺落景|却将残霭助黄昏
作屋延梅更凿池|是花最与水相宜|横斜清浅黄昏月|画出孤山两句诗
天低芳草接浮云|万柳含烟翠不分|燕子归时花遍落|暮云和雨入黄昏
寂历空阶惟落叶|黄昏古寺只栖鸦|高僧相对共无语|坐看西林消暝霞
为嗟玉树埋黄土|见画题诗即断魂|健笔清真如宿昔|满林烟月对黄昏
蒲团安坐地炉温|无位真人出面门|世上不知何岁月|断钟残角送黄昏
江郡人稀便是村|踏青天气欲黄昏|春愁不破还成醉|衣上泪痕和酒痕
唐时贤士今何在|晋代青松独此存|往事悠悠何处问|金鸡山色又黄昏
黄昏人寂漏初稀|嫔御相从奉直归|慵困尚寻嬉戏事|竞将双陆且忘机
十二月逢哉生魄|江山为尔生愁色|黄昏庭树乌上啼|一声何处江楼笛
愁生怀抱苦无端|岁晏囊空阻一欢|欲折梅花当分岁|黄昏飞雪满城寒
燕去燕来闲白昼|花开花落送黄昏|年年好景春风妒|梦里铅华湿泪痕
花底烧香深闭门|宫鸦栖了已黄昏|君王未识无人妒|虽不承恩却感恩
若有人兮湘水𣸣|冷香和月浸黄昏|自怜不入离骚谱|待把芳心吊楚魂
五更负秧栽南田|黄昏刈麦渡东船|我家麦田硬如石|他家秧田青如烟
岛树高低约浪痕|苑中斜日欲黄昏|树头木刻双飞鹤|荡起晴空映水门
几点梅花发小盆|冰肌玉骨伴黄昏|隔窗久坐怜清影|闲划金钗记月痕
垆香烧罢欲黄昏|风雨潇潇懒闭门|听得疏钟林后发|上方道士正朝元
踏穿清浅水云奔|皓日当空雪满村|可笑罗浮山上客|一枝明月醉黄昏
龙姿凤质满中原|尽蹴秋风度海门|一匹不来践霜雪|沙场青草自黄昏
迤逦寻梅过别村|归来新月照黄昏|更无可觅春风面|撚断冰髭立断魂
摇落秋天酒易醒|凄凄长似别离情|黄昏倚柱不归去|肠断绿荷风雨声
千年苔树不成春|谁信幽香似玉魂|霁雪满林无月晒|点灯吹角做黄昏
丝纶阁下文书静|钟鼓楼中刻漏长|独坐黄昏谁是伴|紫薇花对紫微郎
枝头春雪莹芳樽|绰约冰姿袭醉魂|翠羽影残清梦觉|满天霜月正黄昏
年年七夕渡瑶轩|谁道秋期有泪痕|自是人间一周岁|何妨天上只黄昏
春泥过雨屐声悭|野水危桥欲度难|世路迷人肠断处|黄昏天气麦秋寒
白水茫茫天四空|黄昏小雨湿春风|五更百舌催残梦|月到官河柳影中
杏花帘幕看春雨|深巷无人骑马来|独有倪宽能识我|黄昏蹑屐到苍苔
我怜贞白重寒芳|小径低丛淡薄妆|谢女黄昏吟作雪|天然别是一般香
茉莉开时香满枝|钿花狼籍玉参差|茗杯初歇香烟烬|此味黄昏我独知
客航收浦月黄昏|野店无灯欲闭门|倒出岸汀枫半死|系舟犹有去年痕
梅花花下月黄昏|独自行歌掩竹门|只道梅花全属我|不知和靖有仍孙
斋厨冷落山头寺|人物萧条水上村|几叶商船泊清浅|一星渔火照黄昏
望山几欲去寻幽|此日虽来不暇游|一棹黄昏过山下|疏灯络纬满林秋
漠漠春寒水绕村|有愁无酒不开门|青灯画角黄昏雨|客共梅花并断魂
儿童拍手闹黄昏|应笑山公醉习园|纵使先生能一石|主人未肯独留髡
风动香飘十二栏|雨中相对一尊残|玉容莫向黄昏敛|正欲携灯醉后看
昨晚匆匆解画船|石门未到已黄昏|殷勤净慧烟中塔|送我今朝过石门
廉纤小雨湿黄昏|十里尘泥不受辛|转就邻家借油盖|始知公是最闲人
深谢暖风传馥郁|长忧夜雨暗摧残|黄昏欲放笙歌散|更绕朱栏子细看
庭花映箔眩吟眸|一片湘云锁暮愁|风卷黄昏疏影动|珊瑚枝上月如钩
绮缯缠髻作雕题|铁距穿鞋学马蹄|清晓樵斤探虎穴|黄昏汲瓮下猿梯
白首伤春一老翁|预愁寒食过春中|下帘数点黄昏雨|一霎轻寒青杏风
为禽禽语是禽言|何必声声学语论|莫道性灵多巧舌|金笼深锁度黄昏
湿云如梦雨如尘|自有春愁正断魂|人面不知何处在|空留莺语到黄昏
静掩垆香气尚温|随风栩栩近黄昏|有人耳畔低声叫|收得枝头一缕魂
断云横碧暗平野|落照曳红明远村|回首半天云破处|一眉新月报黄昏
星斗阑干云翳销|黄昏犹未有微飙|谁将枕上三更雨|捲作钱塘八月潮
兰质蕙心何所在|风魂云魄去难招|子规叫断黄昏月|疑是佳人恨未消
我是卿家老寡妻|哭卿墓下草凄凄|纸钱乱挂浇残酒|人去黄昏鸦正啼
侍宴黄昏未肯休|玉阶夜色月如流|朝来自觉承恩最|笑倩傍人认绣毬
拚饮如何更问人|樽前不见李元宾|晨朝有酒晨朝醉|莫待黄昏老却春
黄昏来扣野人扉|笑语欣欣意不迟|葑火正红煨芋美|不妨秉炬雪中归
数间茅屋水边村|杨柳依依绿映门|渡口唤船人独立|一蓑烟雨湿黄昏
幽香偏许夜深闻|冷蕊从来水外村|南地恨无霜雪伴|独将孤影照黄昏
碧石重重锁墓门|兰膏点火照黄昏|春风几度生芳草|还似君王旧日恩
忆昔黄昏访老逋|小舟乘月渡西湖|暗香浮动人声寂|皓鹤飞来只影孤
朝霞不作黄昏雨|暝霭徒为白昼风|日上高林啼布谷|声声只在短墙东
天涯疏影伴黄昏|玉笛高楼自掩门|梦醒忽惊身是客|一船寒月到江村
闻道溪桥涩欲乾|黄昏缟袂不禁寒|爱之不见空搔首|玉立亭亭可得干
红日移阴上粉墙|烘乾花底夜来霜|不须水月黄昏景|疏影风前午更香
正名百物自轩辕|野老何知强讨论|但可与人漫酱瓿|岂能令鬼哭黄昏
古屋黄昏蝙蝠飞|尔飞干我竟何为|但愁蚊子且生翼|饱尔亦当侵我肌
山头禅室挂僧衣|窗外无人溪鸟飞|黄昏半在下山路|却听钟声连翠微
叠叠山腰系冷云|疏疏雨脚弄黄昏|松声更带溪声急|不是离人也断魂
分破黄昏绿柳烟|娟娟落影卧鞦韆|休誇八月中秋夜|桃杏香中更苦怜
楼上春深乳燕来|半帘花影自徘徊|子规声里黄昏月|叫断东风梦不回
南枕湖光北枕淮|百年形势画图开|黄昏鼓角孤城闭|尚记秋风万马来
曾过罗浮月下村|绿毛么凤立黄昏|如何也作三生梦|飞绕梨花一片云
点点飞来绕水村|不缘街鼓识黄昏|当年口腹成疏弃|却保生全反哺恩
落絮飞花日又西|踏青无侣草萋萋|交亲书断竟不到|忍听黄昏杜宇啼
彩丝拂拂机中锦|绣缕茸茸马项缨|却似汉宫三十六|黄昏时节掩罗屏
九江水色白如雪|流水潇湘尚未浑|落日墟头人已散|独留烟树送黄昏
尘满金炉不炷香|黄昏独自立重廊|笙歌何处承恩宠|一一随风入上阳
老眼黄昏眩著花|鼻头白昼梦南华|一杯世味蒲萄熟|薄薄分明胜煮茶
雨过青空月一痕|风襟留爽到黄昏|持杯未咽思玄度|今夜微吟何处村
维鹈受刺因吾过|得马生灾念尔冤|独在中庭倚闲树|乱蝉嘶噪欲黄昏
深院无人独掩门|一庭花影弄黄昏|锦机织就相思字|半是愁情半泪痕
乳洞阴阴碧涧连|杉松六月冷无蝉|黄昏飞尽白蝙蝠|茶火数星山寂然
前驱都护度关津|宛洛春原官舍新|郡邑分门供廪饷|黄昏马上点行频
粉蝶如知合断魂|啼妆先自怨黄昏|花光笔底春风老|寂莫岭南烟雨痕
独对西风酒一尊|可怜庭院正黄昏|何当钓出沧浪月|豁我诗魂伴醉魂
破屋牵萝补不成|黄昏一雨至天明|还思旅邸孤眠夜|滴碎乡心是此声
黄昏庭院雨丝丝|春到东南第几枝|凭仗东君好呵护|莫教人向笛中吹
一冬剩有三春暖|二月都无一日晴|雨雪载涂泥滑滑|黄昏犹未断人行
灌锄稀果今何在|羞耻空囊亦不存|遐想南塘还梦寐|白头欹枕叹黄昏
夕阳牛背数家村|一笛声中欲断魂|人世百年双短鬓|不知禁得几黄昏
柳短莎长溪水流|雨微烟暝立溪头|寒鸦闪闪前山去|杜曲黄昏独自愁
一径青苔短短篱|小桃竹外两三枝|殷勤待得黄昏月|正见斜红卧酒卮
秋鸿过尽无书信|病戴纱巾强出门|独上荒台东北望|日西愁立到黄昏
自有春愁正断魂|不堪芳草思王孙|落花寂寂黄昏雨|深院无人独倚门
竹绕疏篱水绕村|一枝无语更黄昏|暗香似识骚人意|月澹无风自入门
玉树临流雪作堆|寒光疏影共徘徊|多情最是黄昏月|配合春风不用媒
画堂歌舞喧喧地|社去社来人不看|长是江楼使君伴|黄昏犹待倚阑干
灯前微雨惜黄昏|想费慈闱夜倚门|知汝悦亲能有道|不应惟种北堂萱
山辉本是因藏玉|幸不簪冠到石门|素色岂嫌风味薄|一枝斜傍自黄昏
一簇人烟水竹隈|黄昏沽酒得鱼回|柴门欲闭还留却|少待清风明月来
几家娘子守黄昏|多少郎君醉打门|睡了不知明月好|三更三点似金盆
老来湖海愧陈登|只有头须未是僧|坐对黄昏钟鼓定|竹根吹火上吟灯
寒烟生处有归鸦|短棹残阳各去家|依旧笙歌满城郭|黄昏留与玉勾斜
水云留住觉无计|杞菊催归知有涯|百丈黄昏牵月色|长洲湾处宿丁家
月楼谁伴咏黄昏|剪剪轻风阵阵寒|独据槁梧成不寐|杏花生影小阑干
门径俯清溪|茅檐古木齐|红尘飘不到|时有水禽啼
苍茫云水阔|飞去复飞还|十载红尘里|何因似尔闲
风吹五花辇|露缀九光舆|夜半红尘起|琴高失鲤鱼
龙武新军罢|勾陈御路开|红尘都不埽|留待雨师来
翠屏高千尺|行坐日相对|宇内有红尘|尽在岩峦背
早持坚白论|晚踏软红尘|明逸并夷甫|初终似二人
老禅卓锡处|石上泉犹清|红尘不相染|唯有苍苔生
南征复北还|扰扰百年间|自笑红尘里|生涯不暂闲
珠弹繁华子|金羁游侠人|酒酣白日暮|走马入红尘
地窄刚容寺|山深不见人|回头望城郭|无处不红尘
龙女是前身|鸥波不问津|侍儿能缚帚|何处拂红尘
茗碗炉薰枕簟清|竹阴亭子嫩凉生|城中滚滚红尘满|犹有忙人暴日行
好山多处翠成群|中有幽人卧白云|只隔红尘一千里|几回清夜独思君
乌帽笼头发似银|厌骑羸马踏红尘|今朝又醉秦淮酒|共插黄花少故人
红尘飞不到心头|七十年来真自由|醉数又来花甲子|蟠桃三熟是春秋
平湖日炙沸如煮|庭树色乾鸟渴死|何人万里驱征军|红尘涨天方入市
宝鸭双双引使车|都梁旖旎散郊墟|腐儒低首还私忆|走马红尘三月初
白衣古寺瞰江流|隔断红尘不记秋|深羡老僧心入定|禅房花木四时幽
佳树名花总是春|画帘遥隔软红尘|池台政赖闲妆点|惟欠林边学吠人
瑶台紫府都归梦|碧洞红尘总是家|蓬岛有时来问信|桃源无处不开花
帐前银甲映朱旄|帐外牙旗捲日高|白书红尘飞一骑|尚方新赐玉麟袍
乘鲤琴高采掇新|蔚蓝天上少红尘|黄姑渚畔湔裙水|不是人间妒妇津
红尘不到老仙家|依旧疏棂幔碧纱|两袖高寒吟未稳|倚栏和雪看梅花
梅花枝上报初春|泺水源头忆故人|天宇自清心自白|不知何处有红尘
不受红尘半点侵|月中时听凤孤吟|涔阳望断兰旌远|锦瑟一弹秋满林
马踏红尘古塞平|出门谁不为功名|到头争似栖禅客|林下无言过一生
家住翠屏溪上头|思莼空结半生愁|今朝初洗红尘梦|烟雨西江满意秋
登山临水送将归|去住心情只自知|明日红尘车马地|可能无念出山时
宋朝自召种明逸|汉室何知郑子真|今日徵君何草草|马蹄手板拜红尘
红尘海里懒低颜|石路迢遥入乱山|拟向云边种黄独|几时容我屋三间
重来燕市蹋红尘|骢马怜君气象新|一疏即看成远别|寒风冷雨入三秦
十亩山田种稻粱|茄秧新乞自邻乡|虽无钟鼎供游燕|且免红尘请谒忙
菊秋梅腊百花春|过眼年华醉梦身|今日不因登此阁|不知人世是红尘
万仞岗头著此身|乾坤围里尽红尘|欲知山水有穷处|却是离娄看得真
水月灵因一样光|暴心还愿待秋阳|那知皓皓江潭畔|十丈红尘染客裳
燕台离思苦依依|满目红尘隔翠微|十载罗浮曾有约|不知何日得同归
万竹中通两牖虚|红尘炎暑不关渠|幽人日用底难办|一榻午风清有馀
人爱红尘我爱山|寻山重叩白云间|子真避客游都市|月上梧桐未肯还
城市看春总未真|纵无车马亦红尘|醉翁独有闲风味|管领东园树底春
西山月落楚天低|不放红尘点翠微|鹤唳一声松露滴|水晶寒湿道人衣
白日红尘深复深|九衢车马骤骎骎|小楼独坐清风里|如在湘川渭水浔
苦被微官缚此身|汗衣亭午亚红尘|维舟醉卧垂杨下|输与江湖自在人
柔枝弱蔓不胜春|竹里薰风锦样新|滋味虽然异南国|免教长路起红尘
舟行多为爱明月|况值高秋风露凉|鼓枻沧浪歌一曲|红尘不到水中央
袍襟帽角走红尘|却扫穷经务日新|将相公侯本无种|未应不及卖浆人
残麦从渠官夺之|山僧何用怨长饥|人间六月红尘里|无此玉龙千丈飞
回首红尘已息机|云山应不负心期|晚来散步清溪上|策杖长歌觅紫芝
都将声利付时人|野鹤孤云物外身|底事半生双白足|今朝蹋破一红尘
霜姿迥出红尘外|只有鹓雏傍水来|别岸若寻栖隐处|轩窗须为此君开
处世长希太古心|南风一曲五弦琴|红尘消昼清如水|林下何人为赏音
竹绕亭台柳拂池|徘徊终恋郡斋西|斜阳更上渔舟坐|明日红尘逐马蹄
羽衣邀我坐团蒲|一穗香云绕竹炉|九陌红尘飞不到|疑从木末入悬壶
腰支袅袅力微微|滚滚红尘拂羽衣|掩月鬓边星独坠|石榴裙底凤双飞
屋下清流屋上山|红尘飞不到其间|晚凉月白酒初醒|一曲沧浪闲倚阑
曾经烂漫濯吾缨|忍别潺湲月下声|便入红尘染诗思|吟魂犹合数年清
五花殿角片是间|又被红尘引出山|第一山前聊驻马|几声鸡犬吠云间
红尘白日无闲人|况有鱼绯系此身|关上罗浮闲送目|浩然心意复吾真
渡口舟横水拍空|墨云倾雨树号风|江山不到红尘眼|半幅烟绡想像中
南来匹马厌红尘|喜见梅花似玉人|都为岭头无腊雪|故教六出占先春
万古寒潭数曲山|红尘不到白鸥闲|先生自是生涯淡|却厌浮云满世间
几岁田园得隐沦|忍将秋泪湿红尘|一麾不得庐山去|何用他州寄此身
城郭虽多总不如|瑞峰山净竹应舒|纷拿肉食红尘热|缓步那言可当车
我在红尘君碧山|漫无音信报平安|知君不是忘情者|却为情多下笔难
斗䳺初罢草初黄|锦袋牙牌日日将|闹市闲坊寻搭对|红尘走煞少年狂
竹树阴阴覆化城|白莲池水照人清|明朝又向红尘去|辜负垂杨百啭莺
东郊车马走红尘|城外多于城里人|谁信今朝还政后|过如前岁下车新
记得仙人教下棋|应酬玄处在先知|错教费尽红尘力|犹有临终悔著时
灵根岂合红尘客|何处相逢忆未亲|遮莫蓬瀛曾一见|神山秋水少真人
金粟花前风细细|宝阶地上月辉辉|梦回不属红尘境|凉露满衣人醉归
乱后人间尽不平|秦川花木最伤情|无穷红艳红尘里|骤马分香散入营
为爱城南草树幽|漫携童马作春游|红尘杳杳斜阳路|却忆扬州十二楼
一骑红尘博笑馀|马嵬归后故宫墟|吾皇不入南人贡|留得苍阴火万株
绛苞玉质俨如新|可奈重来味巳陈|应恐先生知此味|也劳飞骑走红尘
冰姿曾不染红尘|何事新妆也艳人|想是瑶池醉归晚|误随桃杏竞芳春
洞深春早透兰芽|窗晓云香乱海霞|万丈红尘飞不到|紫箫吹绽碧桃花
云笼赫日藏阳焰|人向红尘困暑风|山驿醒心何处是|幅巾萧散梦魂中
云气深深护石坛|红尘飞不到阑干|清阴满地无人迹|一径松风鹤梦寒
几共浮图管送迎|今朝喜见不胜情|如何抖得红尘去|且挽清淮濯我缨
轩前一树碧桃花|温润丰姿绝玷瑕|寄语水晶帘幕下|红尘飞不到窗纱
一蓑一笠一孤舟|万里江山独自游|有人问我红尘事|笑入芦花不点头
红尘席帽乌韡里|想见沧洲白鸟双|马龁枯萁喧午枕|梦成风雨浪翻江
江山静处远红尘|出郭肩舆意自真|西望市喧声合处|中间几个是闲人
湖上新正逢故人|天明骑马入红尘|凭君莫话封侯事|栲栳量金买断春
红尘白浪去来年|细雨秋江看木棉|何处思君君不见|羚羊峡尾七星前
海棠开遍已春深|载酒重过几树林|地远红尘飞不到|萧然相对即禅心
红尘日日促香乾|欲赠相思行路难|知到陇头春已尽|祗应将作柳枝看
窈窕孤云下翠岑|帝乡闲去本无心|红尘满眼急回首|莫遣空山鹤怨深
客路三年不见山|上楼相对梦魂间|明朝却踏红尘去|羞向清伊照病颜
路入商山几度春|棋声隐隐隔红尘|科头箕踞者谁子|恐惹储皇人问津
颗颗丹丸可疗饥|幽人处此最相宜|红尘不染云林净|妃子何由笑荔枝
隔岸红尘忙似火|当轩青嶂冷如冰|烹茶童子休相问|报道门前是衲僧
荔子生红无奈远|陈家晒白到犹难|虽无驿骑红尘起|尚得佳人一笑欢
九摺湍溪九摺山|玉簪罗带互回环|若为脱得红尘网|来结疏茆一两间
四十馀年多病身|厌骑驽马踏红尘|明朝欲挂朝冠去|神武门前未许人
山人只合住山中|入得城来调不同|满面红尘无处避|手携白羽障西风
小吏红尘耻折腰|王乔葛令待相招|偶看海外谈天竺|自笑莱无甑尚饶
苍崖万仞悬飞练|玉笥匡庐笔底开|孤负平生谢公屐|红尘白首未归来
玉河桥下水如车|杨柳当门是我家|飞过红尘三四点|有人骑马向东华
扰扰红尘为底忙|僧家白日自舒长|朱帘著地寂无事|百刻青春一炷香
肩舆稳上玉嶙峋|泉石烟霞喜作邻|谯角一声催梦破|始惊身世在红尘
客程行尽太行山|又见嵩高紫翠间|料得有人山上笑|红尘如海没朱颜
禅林昼静宝坊新|花木阴深别样春|不是红尘飞不到|只因无处著红尘
水亭箕坐两三人|湖面晶晶柳带新|夜色远来休道去|忍将白水换红尘
凤舞鸾歌宴蕊宫|碧桃花下醉千钟|红尘谪满重归去|花未开残宴未终
马蹄日日走红尘|自怪微官系此身|沧海烟波无限好|未归真是不如人
拔足红尘九十霜|云西自作水仙王|他年为续三生话|元老东坡本一乡
门深睡觉三竿雨|水煖听残几个蛙|隔坐红尘成万里|争教红叶问黄花
悔将来作岭南人|三百虬珠解误身|岂为楚臣沉绿水|不教妃子笑红尘
曾陪杖屦古荆州|十载光阴一转头|扰扰红尘长满眼|峨峨三岘独横秋
倚竹风神不胜情|裁云刻月斗轻明|澄鲜祇合骚人惜|懒对红尘肉眼横
浅水池塘莲叶香|红尘道路柳阴长|黄梅雨裛栏干湿|翠柏风吹襟袖凉
城市何妨亦隐沦|贾君无意向红尘|东皋瓜豆如云处|慊我幽栖不卜邻
海上蟠桃手自栽|红尘一堕隔蓬莱|风帆弱水无由到|乞我当年渡海杯
平桥背郭红尘断|净宇临溪绿树深|何日君闲同命驾|凉风吹袖听莺吟
南海西分驿路长|红尘飞惹汉宫香|奚囊自有明珠在|不带千金陆贾装
肯信逝波有此人|居然遥集古先民|红尘岂解留龙象|独使青冥侈石麟
拔剑红尘斩万机|直教佛祖浪头低|我侬赢得呵呵笑|老倒思贤愧不齐
幽窗遗籍自朝昏|尽日红尘不到门|顽钝淬磨还有益|新功频欲故人闻
霜华满地寒犹薄|月色半窗天未明|衮衮红尘行十里|东华门外正残更
日南花木竞先春|自爱闲居岁月新|多少红尘随去马|相逢俱道看花人
碌碌红尘三十年|一官今喜赋归田|此行正值鲈鱼美|好向鄞江买剑船
曾向高楼赋晚晴|每看鱼鸟乐长生|下楼还是红尘道|不信机心胜野情
赤日红尘几悔来|垂杨渌水眼先开|踏花酌酒到佳处|把钓临流始此回
因嗟零落栖迟客|旧注聱牙诘屈书|脚踏红尘愧泉石|身无清梦到蓬壶
咫尺书从江外来|红尘心与眼俱开|盐官扇子真无用|漫得犀牛入手来
云烟收尽酒卮间|风静一帘明月闲|不解红尘寻远壑|漫将诗思傍青山
红尘市里碧云帘|静对炉薰玩易占|尺短寸长浑不计|炯然天地一明蟾
天风吹我度峥嵘|春著千峦蓊蓊青|紫陌红尘宁有此|十年空负北山灵
红尘迎马尽飞浮|日脚横天凝不流|金碧峥嵘凉意动|归轩聊作化城游
马上朝朝望翠微|山中处处有泉飞|人间岐路能如此|半点红尘不上衣
小庵深隐红尘外|云在茅檐四角边|月落乌啼天欲晓|惊回何处梦游仙
不识红尘有利名|闲听幽鸟静看云|羲皇世上无穷乐|曝背茅檐策几勋
一身欲著自无处|万事不疑心始闲|仆仆红尘皆苦相|何时挟策过东山
月之所在谓之身|朝市山林几样人|静看一轮如此洁|莫将身著软红尘
马蹄赤日走红尘|汗湿林宗折角巾|输与夷山班博士|深衣脱却作闲人
九陌红尘扑帽纱|囊书几度进官家|近来不甚知时事|只是栽桑不种花
惊流落石震林坰|一洗红尘耳目醒|妙语曾闻杜陵老|高江急峡斗雷霆
万古荣华旦暮齐|楼台春尽草萋萋|君看陌上何人墓|旋化红尘送马蹄
照水依山祇自奇|晞风沐雨借光辉|冰肌不受红尘涴|赪颊从教酒晕肥
小艇冲风过惠山|石螭引脰伫漪涟|白头未了红尘债|再酌人间第二泉
满城车马任追攀|静卧心闲梦亦闲|门外红尘三十丈|垂帘如隔万重山
谁怜大第多奇景|自爱贫家有古风|会向红尘生野思|始知泉石在胸中
弱雪不到地|宛转高云里|时有飞花落|风巡更吹起
日出敛苍霭|雨馀生晓凉|鸟啼人不见|花落树犹香
前溪浣纱去|花落污春泥|骑马侬边过|见郎头自低
花落如流水|青春又一时|美人天上去|明月作蛾眉
病卧愁花落|春深怨夜长|镜明羞短发|窗净惜残香
石磴藤花落|山窗岚气浮|晚来高树暝|一榻似新秋
爱此金翠光|招月到林薄|昨朝桂花开|今朝桂花落
宠移非为妒|花落不因风|来往长门月|羞将团扇同
斜阳穿树林|野屋临溪水|春尽不开门|花落空山里
花发一朝喜|花落一夕愁|不如不种花|不喜亦不忧
南郭春偏好|留人到夕阳|风吹山鸟语|花落酒杯香
残梦半窗晓|鸟声犹未喧|闲看花落尽|深坐尺无言
人闲桂花落|夜静春山空|月出惊山鸟|时鸣春涧中
清沟知几曲|花落流红锦|何须浮羽觞|自可供杯饮
扫地待花落|惜花轻著尘|游人少春恋|踏去却寻春
佳人掷青梅|戏打黄莺雏|莺雏忽惊起|花落满平湖
结茅倚长松|松涛散幽壑|山僧何处来|坐久松花落
雨晴春色暮|花落水初深|好共潜游去|人多结网心
引蔓出云树|垂纶覆巢鹤|幽人对酒时|苔上闲花落
扫地待花落|惜花轻着尘|游人空眷恋|踏去却寻春
造化知何意|春归雨又风|今朝花落处|昨日满枝红
花落又花开|思君酒一杯|故山千万点|长向夕阳来
春来又春去|花落复花开|老少寻常事|何须废酒杯
泪为看花落|愁因对酒多|良辰不再得|衰莫欲如何
秋魂无定止|春梦偶相持|梦断如花落|从风不自知
瓶中一枝花|天上一轮月|花落月归天|风吹满地雪
曲径不用车|通行止孤鹤|畏有红尘踪|惊我岩花落
一涧入苍烟|千花绕涧边|花开与花落|流水送流年
花落千回舞|莺声百啭歌|还同异方乐|不奈客愁多
花开已凄凉|花落更愁寂|来岁烟雨时|为君和鼎实
欲灭又还明|花落银缸里|搔头不敢挑|待卜明朝喜
暮雨过方池|花落回风急|信手上帘钩|恐妨归燕入
雨滴空阶晓|无心换夕香|井梧花落尽|一半在银床
坐对北窗凉|晴空日正长|柳深莺语滑|花落燕坭香
花落伤春尽|今年不见春|高楼连夜雨|只为不眠人
出城每自醉|斜阳坐芳草|黄鹂枝上鸣|花落有风扫
只为贪赪鲤|还应爱碧流|风来花落饵|云破月沈钩
花落东皇暮|春江深复深|双柑携向客|斗酒听鸣禽
碧窗红药砌|青简绿牙签|花落莺啼树|风回燕入帘
花开满树红|花落万枝空|唯馀一孕在|明日定随风
帘捲风花落|径遮露草深|严更催短梦|皎月对閒心
花落春愁暗|莺啼晓梦醒|柳丝长若许|难系别离情
停桡采莲花|花开半花落|渌水日夜波|红芳讵如昨
小山幽桂丛|岁暮霭佳色|花落洞庭波|秋风渺何极
露华散平林|月明在寥廓|时有天风来|泠然桂花落
扫地心已净|读书门懒开|碧桃花落尽|犹未觉春来
林虚孤鸟白|花落乳泉香|寂寂垂萝下|图书共一床
花落青轩树|山僧带雪期|荒阶罗叠藓|未远剩相思
朝喜花艳春|暮悲花委尘|不悲花落早|悲妾似花身
孤屿媚清涟|寒烟带林薄|庭空不见人|一径幽花落
春眠不觉晓|处处闻啼鸟|夜来风雨声|花落知多少
槎影横孤屿|风姿别一亭|鸟驯香欲醉|花落意还醒
手持长生瓢|随意坐林薄|凉风吹古藤|时复数花落
琼枝十二楼|玉镜三千户|伤心巩树春|花落雷塘路
舞罢庭花落|池边看睡凫|无端双蛱蝶|飞上绣罗襦
众木蔽春塘|花落如堕鸟|山庄苔满阶|久雨来人少
音容无复见当时|花落深春莺亦悲|今日不堪生死别|相思无路莫相思
春花开遍大江头|花落江边片片浮|荡送繁华波面去|枝头谁解惜春愁
家住西湖深更深|古松阴里礼茅君|白猿攀树藤花落|点破岩前一地云
武陵楼上春长早|甘子堂前花落迟|楚乐怪来声竞起|新歌尽是大夫词
花落深庭日正长|蜂何撩乱蝶何忙|匡床不下凝尘满|消尽年光一炷香
二麦黄时气似秋|冬青花落雨才收|北窗暂假须臾睡|又听鹁鸠啼树头
离离原草淡斜晖|游子天涯尚未归|一段秋光谁管领|花开花落付鹑衣
月季元来插得成|瓶中花落叶犹青|试将插向苍苔砌|小朵忽开双眼明
古径苔生路已差|无根树上发空花|一番花落成空果|信手拈来是苦瓜
散策东冈亦已劳|横塘西转有亭皋|絮飞度屋何许柳|花落填沟无数桃
花落春云满御堤|晚凉试浴濯龙池|五王未许争飞鞚|先赐承恩太仆骑
寂寂青山一鸟啼|紫藤花落午风微|不知刻漏长多少|但觉桐阴半日移
几家茅屋水边村|花落春潮夕到门|溪上数峰青似染|居人说是武陵原
万事翛然只有棋|小轩高净簟凉时|阑珊半局和微醉|花落中庭树影移
望月疑无得桂缘|春天又待到秋天|杏花开与槐花落|愁去愁来过几年
问春春去已多时|花落花开总不知|独有黄鹂啼不尽|暖风飞上绿杨枝
七泽兰芳千里春|潇湘花落石磷磷|有时浪白微风起|坐钓藤阴不见人
寒食寻芳游不足|溪亭还醉绿杨烟|谁家花落临流树|数片残红到槛前
吴王莲宫夜张乐|急管哀丝翠帘幕|可怜西子眉少颦|坐使长洲百花落
客里惜春春又暮|无数花落绿阴生|一片溪云将雨过|几声山鸟隔烟鸣
馆娃宫殿锁烟霏|曲径香消草露晞|疑是春魂犹未灭|寺门花落雉朝飞
杜鹃声里谷幽幽|绿水平溪日夜流|花落空山人不到|一川烟雨起春愁
淮水风高雁影微|澄江潮细鲤鱼稀|客愁正怯江东雨|花落青林闻秭归
岁晚山空不见人|鸟啼花落倍伤神|玉颜弃置冰霜里|让取群英竞好春
林花落处忆初妍|半折妖红似隔年|今日绿阴还涨眼|却思花落又茫然
花落茅檐转寂寥|魂随暮雨此中销|迩来庭柳无人折|长得垂枝一万条
人来人去空千古|花落花开任四时|白鹤泉头茶味永|山僧元自不曾知
拒霜花落碧潭秋|懒向山巅水际游|自看夕阳乌臼树|白云红叶乱溪流
初晴楼上燕飞飞|楼下歌人白苎衣|一曲未终花落去|满林啼鸟送春归
长安三月酒如酥|花落平堤水满初|杨柳簇门齐下马|九龙池上看叉鱼
几回竹素园中醉|那复题诗共绕阑|花落碧梧金井冷|去年风雨别尤难
虚檐残溜雨纤纤|枕簟轻寒晓渐添|花落后庭春睡美|呢喃燕子要开帘
蛾眉斜剪银光薄|捣碎玄霜不成药|琼楼夜锁秋沈沈|一枕天风桂花落
见说仙人此避秦|爱随流水一溪云|花开花落无寻处|彷佛吹箫月夜闻
素壁荧荧醉墨颠|芙蓉花落客凄然|何人分我西州涕|也对清溪叹逝川
昔年曾伴玉真游|每到仙宫即是秋|曼倩不归花落尽|满丛烟露月当楼
璚馆芙蓉罨画山|天香缥缈碧云间|鹤巢松顶藤花落|一任山人指顾闲
交剪云鬟为主恩|镜台花落洗头盆|同心待死芳洲上|霜月寥寥夜到门
君去春山谁共游|鸟啼花落水空流|如今送别临溪水|他日相思来水头
来从云窦不知远|涌出碧岩无暂停|花落莺啼春自晚|潺湲长得坐中听
春光偏好断肠天|流水君恩似去年|不及上阳花落树|红颜犹得尽君前
抱病连朝未破颜|柴门花落昼常关|呼童扫室焚香坐|消受村居一味闲
花落春禽啼晚枝|有时香蒂点人衣|多情尽不如蝴蝶|欲起遗红贴地飞
野棠花落又清明|杨柳青青人耦耕|春物阑珊成底事|半江疏雨暮潮平
身前身后与谁同|花落花开毕竟空|千里追奔两蜗角|百年得意大槐宫
花落波间生缬纹|香飘风外似炉薰|六郎颜色应惭汝|八子风流定似君
花落莺飞深院静|满堂宾客尽诗人|城中杯酒家家有|唯是君家酒送春
春云石上苍苔冷|芭蕉风动纶巾影|仙翁醉著人自扶|花落花开几时醒
絮如柳陌三春雨|花落梨园一笛风|百尺玉楼帘半捲|夜深人在水晶宫
乳燕啼鸠三月暮|淡云疏雨午时天|金雀花落无人管|断送韶光又一年
水流花落石生云|日静风暄草欲薰|老去风流犹未减|一邱一壑尚勤勤
诗瘦非关病折磨|野棠花落奈愁何|沅陵江水深如海|不似徐卿别思多
燕坐身游水晶城|梦回心净玉壶冰|更听夜雨檐花落|却是细泉幽窦倾
两架酴醾侧覆檐|夏条交映渐多添|春归花落君无恨|一架清阴恰满帘
酡颜斜睇月生澜|饮兴风骚正未闲|可记鬓边花落下|半身凉月靠阑干
定息山斋不记年|花开花落自然然|翻嫌看历鲁多事|莺燕时来已报先
翠楼紫阁尽崔巍|花落花开不用催|最是多情天上月|照人西去又东来
小园日日管弦声|花落花开若有情|春色何时到侬屋|愁风愁雨过清明
花落晴窗燕拂檐|蕙牙兰叶翠纤纤|幽谷与云通小径|清波四月映疏帘
愁绝山中酒肆稀|独馀青笋路边肥|石桥鸣水孤村晚|花落春残雨气微
花落春江一夜风|满江烟碧撼垂虹|轻舟浮载如天上|况是残云细雨中
扑面浮香度浅溪|水光花落夜猿啼|行云踪迹知何处|十二峰头月正低
独行山径桐花落|忽渡板桥溪水浑|残日背人低远树|断云裹雨入前村
天鸡三叫白云中|知有仙家住半空|尘土恍然惊梦觉|碧桃花落自春风
花开花落太无情|春信何缘到紫荆|梦断重泉挥老泪|人间时节又清明
桃源事已成荒幻|那更形容学避秦|欲访旧踪无处觅|满山花落不知春
急雨初收宫殿明|红薇花落暑风清|忽传午正惊残梦|寂寂西轩喜鹊声
晓入江村觅钓翁|钓翁沈醉酒缸空|夜来风起闲花落|狼藉柴门鸟径中
欧倩腰支柳一涡|小梅催拍大梅歌|舞馀片片梨花落|争奈当涂风物何
草泥融处堕蔫红|社近寒生雨又风|未办把杯供一醉|花开花落太匆匆
草长花落遍关山|久客翻愁归路艰|遂使子规空叫月|三春不见有人还
乌啼江月正昏黄|风袅残烟翠带长|最是笛中听不得|白门花落旧宫墙
空庭草长燕交飞|独坐闲吟昼掩扉|风雨满城花落尽|几人闲得送春归
御沟流水出宫迟|花落花开春不知|惟有梁间双燕子|看人楼上斗腰肢
花落春衫试剪裁|石头城下楚帆开|凭谁为报清江吏|麦雉鸣时县令来
衰年那复惜流芳|自爱春深昼景长|老眼不愁花落尽|移尊来傍绿阴凉
老僧兀坐浑无俗|花落荒祠竟日闲|蓦直三千华首路|与君抵换石钟山
夫君去日竹初栽|竹已成林君未来|玉貌一衰难再好|不如花落又花开
夫人不讶容发暮|八十解将杯酒度|不见岁寒今浩亭|花开花落悲行路
古槐花落小中庭|夜半风来捲叶鸣|颍水先生如尚在|呼儿应问此何声
人物英雄异姓王|山河生气尚光芒|可怜只解夸佳丽|花落春空更断肠
鹃啼惊梦敧春枕|花落迎风打晓窗|携杖搀先出城去|角声吹月堕寒江
枝头花落减春光|游子归期正渺茫|啼鸟数声惊梦断|一庭芳草又斜阳
花落轻寒酒熟迟|醉眠不及落花期|愁人相忆春山暮|烟树苍苍播谷时
花落青林早闭关|禅心不独静时闲|虎溪去后无奇迹|一叶芦风左里还
四曲丹崖紫洞奇|玉函仙蜕记秦时|一从听断金鸡晓|花落空潭春自迟
兰釭花落烬烟低|铁马丁东乌夜啼|可奈愁多禁漏永|从今不恨汝南鸡
峭寒穿屋透衣裘|欺得诗人两鬓秋|从此莫教三日暖|花开花落却成愁
东园夜凉歌竹枝|人影月色两参差|天高鹤背露花落|恰似玉郎清笑时
花落更同悲木落|莺声相续即蝉声|荣枯了得无多事|只是闲人漫系情
四曲崚嶒上石梯|乌岩千仞与云齐|岩前风起藤花落|一个画眉松上啼
詹尹如何为卜休|闲身犹住海边楼|一春风雨知多少|花落莺啼并作愁
三月江南烟雨晴|杜若草没沧江平|轻舟短棹又相别|花落鸟啼难为情
长廊风紧雨冥冥|花落寒灯酒半醒|但觉晨光何太早|不知飞霰集窗棂
即使怜花何恁苦|不如开落任风吹|花开花落从渠得|柰记栽桃种柳时
梅花如雪拥溪扉|渔父村南负酒归|纵饮不知花落去|酒醒船上见花稀
清明雨歇草萋萋|桑叶初团柳未齐|山客过桥门未启|隔墙花落杜鹃啼
花落深宫莺亦悲|上阳宫女断肠时|君恩不闭东流水|叶上题诗寄与谁
南浦枝头花正明|北窗树底散群英|花开花落寻常事|肯信东风亦世情
杜鹃花落石阑干|新染晴波绿绕湾|小立伫诗风满袖|一双睡鸭占春闲
花落江城寂寂春|柴扉深锁碧山云|溪头有棹闲如许|忙杀斜阳欲渡人
六年不见云巢老|端拟此来消渴心|花落鸟啼春事阔|不知何处倚阑吟
卧病兼旬不下床|小庭花落燕飞忙|禁中文墨如山积|不道闲时日许长
花落柴门掩夕晖|昏鸦数点傍林飞|吟馀小立阑干外|遥见樵渔一路归
花落春塘隐暝流|湖光山色未销忧|双双白鸟忽飞去|撩乱文鸳不自由
山风吹满石床云|花落红缸夜欲分|唤起十年乡国恨|一声猿向雨中闻
花落名园罢醉游|故人无复旧风流|吴乡莫叹无歌听|若使闻歌意更愁
雪覆岩眉涧有声|雾来雾去识阴晴|花开花落山如旧|添得黄鹂绾别情
城内僧来城外住|寺边花隔寺中篱|花开花落春如许|宴坐深房总不知
满庭花落迷行路|绕院泉声写半山|向暮此中回首去|洞门深处鸟关关
川原花落雨初收|二月微寒似暮秋|把酒不成今日醉|明朝相忆隔昭丘
鸟啼花落不知春|一榻清风乐趣真|圣代求贤今正急|肯容林下有贤人
居家到底胜居官|啼鸟声中昼掩关|待得小园花落尽|更须移酒对青山
花落莺啼几度春|故人相见更如新|多情只有空床月|尚照今宵梦里人
金殿分来玉砌流|黑龙湖彻凤池头|后庭花落恩波断|翻与南唐作御沟
古井寒泉久不波|岂贪好梦到南柯|夜来雨过岩花落|好鸟留春自啸歌
食罢茶瓯未要深|清风一榻抵千金|腹摇鼻息庭花落|还尽平生未足心
重阳过后菊方开|引得幽人日日来|从□□开到花落|每来倾饮两三杯
兰叶青青水满溪|绕溪花落有莺啼|天南莫讶无霜雪|二月渐渐麦秀齐
朝暮相依五老仙|鸟啼花落几何年|尘劳不到山深处|窗外日高人尚眠
苹花吹香柳花落|秭归清啼答姑恶|午帘睡思逐晴丝|静听新篁堕春箨
数声黄鸟绿阴稠|一片青山翠欲流|坐久不知花落去|闲身只为白云留
眼中转觉可人稀|得似孤云自在飞|花落花开俱有意|略于闲处见几微
花落春归可奈何|白头清泪几滂沱|缌山不是西州路|敢作羊昙醉后过
罢钓归来月满身|水流花落夜无人|山猿伴我扫花卧|铺地白云闲可亲
雨馀木叶绿成阴|一日身闲直万金|习气自嫌除未尽|鸟啼花落尚关心
霰雪枝头寒已老|平芜一夜铺春草|江梅著子怯东风|花落满庭浑不埽
一曲瑶笙鹤背风|仙衣初剪绛霞红|碧桃花落春如海|归到天坛月正中
初访西城礼少君|独行深入洞天云|风吹青桂寒花落|香绕仙坛处处闻
浮云万事不到眼|千岁人间心尚孩|屏风叠下看花落|扇子峡中闻雪来
黄家村外夕阳明|鸡犬迟归爱晚晴|花落闲庭茅屋静|小溪风起看潮生
已愁花落荒岩底|复恨根生乱石间|几度欲移移不得|天教抛掷在深山
试来红阁觅飞仙|花落花开不记年|未问庭前几枯树|已将身世等桑田
花开花落一禅龛|欲结三年半日谈|爱水情根如不了|依稀来证老瞿昙
岁晚行过北寺前|枇杷花落雨晴天|长斋绣佛从今始|僧腊明朝又一年
扰弱新蒲叶又齐|春深花落塞前溪|知君未转秦关骑|月照千门掩袖啼
初晴池阁暖无尘|花落丝飞不避人|秖爱年年好光景|须知华发一番新
乔木荒城古渡头|鸟啼花落水空流|从吾所好烟波上|祇在船中老便休
腊穷人不到柴门|花落花开总莫论|雪色自严香自远|更无形影待王孙
宫阶白日杏花落|深院朱帘燕子飞|回首人间春又老|将军白马几时归
轻风落树散林烟|海日三竿正熟眠|傍午起来花落尽|不知雷雨过山田
醉乡深处柳如烟|花落花开春可怜|只为风骚耽市隐|相逢都是酒中仙
山房水阁连空翠|沈沈下有蛟龙睡|老僧趺坐入定时|不知花落黄金地
与君虚度几花时|花落花开总未知|若使此花还错过|百年那有赏花期
石鼎微熏茉莉香|椰瓢满贮荔枝浆|木绵花落南风起|五月交州海气凉
长恨飘零入洛身|相看憔悴掩罗巾|后庭花落肠应断|也是陈宫失路人
花落春深似去年|无人再到阁门前|当时济济夸多士|争进文章乞赐钱
晓来天气便清新|独倚阑干正暮春|花落花开莺自语|东风吹水细鳞鳞
铃索无声昼漏稀|宫袍一色换朝衣|院门不锁松花落|知是銮坡进讲归
花开莫奏伤心曲|花落休矜称面妆|只忆梦为蝴蝶去|香云密处有春光
竟日窗间坐寂寥|岩前稚笋欲齐腰|幽禽忽起藤花落|涧瀑吹声度石桥
荒台欹侧柳凋零|故里重过怅独行|燕子不来花落尽|夕阳偏傍断桥明
江水东流湖水西|水边花落梦回时|南屏山下风吹土|犹作萧萧暮雨垂
溪上看花能几何|红颜回首白头多|儿童争唱莲花落|招得芗魂过别柯
横塘风起送新凉|蒲叶拍波江水长|莫道春归花落尽|中流还有杜蘅香
石门连日动征鼙|花柳无情自绕溪|回首故园今好在|杜鹃花落子规啼
山中尽日无人到|竹外交加百鸟鸣|昨日小楼微雨过|樱桃花落晚风晴
病来翻喜此身闲|心在浮云去住间|休问游人春早晚|花开花落不相关
千古甘心冷淡中|却于春事不相同|东风祇解吹花落|吹得花开是北风
远到音书转寂寥|青山隐隐水迢迢|村园门巷多相似|花落梅溪雪未消
花开花落无时节|春去春来有底凭|燕子不藏雷不蛰|烛烟昏雾暗腾腾
戏谑休翻芍药词|曲中偏爱比红儿|花开花落缘何事|不管人间有别离
家在西湖第几峰|白云无数水重重|鸟啼花落春光暮|同听南屏寺里钟
石岭西来竹屋幽|蹇驴归去晚山稠|溪头霜叶似花落|天外白云如水流
青灯黄卷伴更长|花落银缸午夜香|异日长檠珠翠里|苦心寒燄莫相忘
碧桃花落杏花鲜|绿树莺啼二月天|白发先生眠未起|鹧鸪飞上钓鱼船
花落含章点翠蛾|曲随羌笛动情多|关心最是巢居阁|淡月凉云玛瑙坡
难知休讶一枝高|出手何辞待雪劳|花落更应期子熟|莫教人羡武陵桃
花落闲庭燕子归|楚宫腰细不胜围|三春憔悴飞蓬首|青镜空留明月辉
云来云去不干山|花落花开春又还|世事总归明眼里|皇王帝伯恁催班
密叶萧森翠幕纡|暂来犹恨不长居|脱冠解带坐终日|花落石床春自如
石鼎微熏茉梨香|椰瓢满贮荔支浆|木棉花落南风起|五月交州海气凉
长干寺里访清游|花落花开几度秋|望断碧云人不见|夜深飞梦到扬州
及时行乐不应迟|管领风光更有谁|花落花开春又去|都能消得几篇诗
风引双旌马首齐|曹南战胜日平西|为儒不解从戎事|花落春深闻鼓鼙
南游可待再书催|芍药酴醾陆续开|看自花开到花落|红蕖时候却归来
云山重叠带江村|花落水流天气昏|应有野人春卧稳|流莺啼过不开门
烟深苔巷唱樵儿|花落寒轻倦客归|藤岸竹洲相掩映|满池春雨䴙鹈飞
花落江堤簇晓烟|游人柳外蹙鞦韆|直须分付丹青手|画出清明二月天
临临春去却成晴|花落无声片片轻|一句杜鹃香国泪|半帘皓月故人情
花落春归客未归|仲宣楼上倚斜晖|故园遥在三江外|绿遍蘼芜燕子飞
江南儿女尚多情|为爱芳晨载酒行|幸自不知惆怅事|鸟啼花落是清明
小窗新绿着枝轻|寒逐东风阵阵生|燕子不来花落尽|一帘疏雨又清明
野棠花落过清明|春事匆匆梦里惊|倚棹微吟沙际路|半江烟雨暮潮生
路入灵峰西复西|桄榔叶暗古招提|山僧更在云深处|花落苍苔幽鸟啼
花外莺啼三两声|坐中有客不胜情|纵令花落春光老|犹向垂杨树底行
诸君亦渡太湖来|烟雨离亭更折梅|七十二峰空翠里|一峰花落一峰开
六朝陈迹认应难|只有春风燕子还|陌上花开又花落|看人来往是钟山
六曲苍屏绕碧湾|茅茨终日掩柴关|客来倚棹岩花落|猿鸟不惊春意闲
来时雪片杨花落|今见杨花作雪飞|独立暮江心似醉|羡他一叶钓船归
步步穿萝入径幽|柏高松老几人游|花开花落非僧事|自有清流对碧流
绿酒金樽花正开|闲庭白日好风来|樽中酒尽还沽得|花落明朝可易回
帝城春雨送春残|雨夜愁听客枕寒|莫入乡园使花落|一枝留待我归看
送春风雨苦潺潺|得告今朝免缀班|卧听鸠啼花落尽|此身如在故园间
千花百蕊一园春|花落金闺亦落尘|嫁尔呼韩汉天小|赎归蔡琰汉何人
禁门深掩断人声|花落闲阶宿雨晴|竟日倚阑空叹息|一场春梦不分明
五月西湖凉似秋|新荷吐蕊暗香浮|明年花落人何在|把酒问花花点头
把酒何当作寿卮|春林花落鸟衔时|蓬莱宫阙遥相对|抚景宁堪今昔悲
春深携客扣松关|今古兴怀俛仰间|花落花开俱是幻|老僧长对白云闲
懒归双娥似旧痕|花开花落自朝昏|敢将纨扇题秋怨|不尽君王未报恩
牡丹花开蝴蝶飞|牡丹花落蝴蝶稀|河阳无数旧桃李|可恨看花人不归
流萤野火入寒原|潮去潮来独不言|莫向春风论小小|夜深花落总芳魂
月午江空桂花落|华阳道士云衣薄|石坛香散步虚声|杉露清泠滴栖鹤
望穷山下疑无路|行入壶中别有天|花落春岩朝带雨|月涵秋谷夜闻泉
武陵溪上万花翁|花落花开醉脸红|应笑误游尘世客|却随风水去匆匆
四面帘垂碧玉钩|重重深院锁春愁|天涯行客无归信|花落东风懒下楼
风尘秉马路俱迷|尔得汀江似武溪|花落案头无一事|寻仙时过玉华西
去岁秋风别省闱|木樨花落雨霏霏|那知此日江陵郡|春草连天送客归
寄声多谢捲帘恩|花落春阴半掩门|只有当时堂上月|夜深犹照旧巢痕
翠微蘸影铁泉晓|一递泉流一递低|花落花开春已迈|可怜泉脉与云齐
强歌强舞竟难胜|花落花开泪满膺|秪合当年伴君死|免交憔悴望西陵
花落苔青永巷幽|罗衣一侍几经秋|长门纵有葳蕤锁|争奈闲情逐水流
四面帘垂碧玉钩|重重深院锁春愁|绿腰舞困琵琶歇|花落东风懒下楼
白头重到太宁宫|玉佩琼琚在眼中|歌舞可怜人暗换|花开花落几春风
花开花落春何在|宴坐高僧总不知|空色难谩禅伯眼|蔷薇应待老夫诗
枝留晴雪色难分|似向残妆试粉痕|恨满前村花落处|万重烟霭远连云
归来草色破霜痕|花落苔深自扫门|独有秋光不相负|繁英依旧绕篱根
